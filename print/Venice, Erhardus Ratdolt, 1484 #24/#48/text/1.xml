<article class="just_ahyph sheet transcription txtsrc">
<a class="pagina" href="../f6vb" id="f6vb"></a>
<h1><a href="#0" title="Link"></a>¶ Incipit liber centum verborum Ptholomei.</h1>
<p>DIxit ptolomeus Iam scripsi tibi iesure libros de hoc quod operantur stelle in hoc seculo et sunt libri multę vtilitatis illis qui volunt pręscire futura: et hic est fructus illorum librorum omnium et qui probatus est multotiens: qui et non diligetur nisi ab eis qui in alijs libris laborauerunt: et multas alias scientias cognouerunt: accipe ergo bono animo illum.</p>
<h3 id=".1"><a href="#.1" title="Link"></a><span class="txt">⟨.1⟩</span> ¶ Uerbum primum in cognitione eorum quę verum iudicium perhibent.</h3>
<p>SCientia stellarum ex te et ex illis est. astrologus autem non debet dicere rem specialiter sed vniuersaliter vt qui eminus videt aliquam rem. sic enim facit qui considerat rem secundum materiam suam et non uenit ad eius certam cognitionem. ¶ Per materiam habemus de re cognitionem dubiam per formam vero certam: et hęc iudicia quę trado tibi sunt media inter necessarium et possibile: quod dixi hęc iudicia esse inter necessarium et possibile hoc est apud eum qui rerum naturas et stellarum opus considerat. ¶ Sed illi qui ex meliori parte animę cognitionem habent futurorum: propinquiores sunt veritati propter <a class="pagina" href="../f7ra" id="f7ra"></a> animę vim in eis domiantem: licet non multam habeant huius artis scientiam. ¶ Expositio haly super primo verbo. QUod dixit Ptholomeus. Ex te et illis. Significat quod qui res futuras scire desiderat: duabus vijs oportet incedere: Una vt aspiciat motus stellarum: et opera quę fiunt in rebus secundum earum motum: et libros quos antiqui scripserunt: designationem motuum ipsarum: et adiungat his quęcunque probabit in suo tempore. Ideo dixit. Ex illis. Alia via est quoniam aliquis per diuinam inspirationem habuit istam scientiam: multa vero poterit dare iudicia. Multi enim sunt qui dant vera iudicia quorum scilicet iudiciorum nec significationes nec rationes inuenimus in operatione nec in operato: sed quod dicunt ex eorum cordibus manat. Et ex his multos vidimus: et hec via cum pura fuerit a philosophis diuina dicitur. Ideo dicit Ptholomeus: quod scientia eorum quę fiunt sub circulo lunę quidam habent per doctrinam: alij vero pęr inspirationem diuinam. Cum vero aliquis homo simul has duas vias habuerit inter sapientes reputabitur: et in iudicijs veridicus inuenietur. Si vero aliqua istarum caruerit: minus sapiens iudicabitur. ¶ Hoc vero quod ptholomeus dixit. Astrologus non debet dicere specialiter sed vniuersaliter. Hoc ideo dixit quod hęc scientia non est nisi secundum probationem et opinionem vel operationem. Et quia hec materia ad quam pertinet totum opus stellarum conuertibilis est ad vnum et ad aliud: ideo dixit. Non specialiter sed vniuersaliter. Ut ignis effectum: calorem vocamus: sic effectum aliarum rerum calorem efficientium: licet ignis effectus proprie dicatur combustio. Quod dixit ptholomeus. Ex meliori parte. Dixit secundum vim animę <a class="pagina" href="../f7rb" id="f7rb"></a> qua rationales sumus: et in illa vi est nota qua ipsa cognoscit quid contingere debeat: et quia habemus circa hanc vim iram et cupiditatem: et quia oportet nos esse solicitos circa mundana aufertur a nobis futurorum cognitio sed si hanc vim a mundanis omnibus separemus possemus futura precognoscere sicut vidimus heremitarum quamplures qui futura predicunt: quia tunc corporeis sensibilibus non vtuntur sed sola vi animę vnde quandoque futura prenunciant Et significationes rerum quas videmus in somnijs ex vi ista contingit: et propterea que diximus multa alia signa sunt in ea. Eorum autem qui ex se futura precognoscunt: non omnes eodem modo cognoscunt: quia alij ex solo corde: alij vero ex aliquo signo quod videtur in interrogante: alij ex pauca locutione ad hoc. Et alijs modis multis dixit ptholomeus. mundanorum mutatio ad hoc et ad aliud corporum supercelestium temperat. Scientia nam astrorum ex te et ex illis est: et non oportet paritum illum iudicatur secundum formam effectuum particularium quemadmodum non oportet scientem recipere formam sensibilium singularium sed in genere sibi conuenientem. et hic ordo iudicantis supra materiam et eius qualitatem quia non potest quidem futurorum significare formam quę est in agentem et veritatem formam: cum hac forma inuestigare ex parte materie receptoris et recipientis. Erit ergo receptio formarum iudicij in hoc mundo et melius intra veritatem et inuestigationem hoc est in quibus oportet querere inductionem naturarum et opus possibilitatis. Sed qui inueniunt hanc scientiam ex subtilitate parte sui ipsi sciunt formam veritatis ex veritate diuina que est in eis astronomice et si non sit in eis ex scientia subiecti plurium. DOctrina stellarum ex te et ex illis est: nec est doctrina mea vt propter hanc formam actus indiuidualis scit: nec sentientis conuenientem vt capiat formam siue situm <a class="pagina" href="../f7va" id="f7va"></a> indiuidualem principio capiat formam conuenientem ei <span data-on="n1"></span>in<span class="idlight note" data-off="n1"><a aria-label="1" class="note txt" href="#n1"></a><small class="note" data-sign="1" id="n1"> iu <i class="txt">ed.</i></small></span> genere. Est autem hic modus iudicandi supra materiam et qualitatem. Minime autem potest vt dicat supra formam que est in actu vt qui in anima cum hac forma. Est autem inquisitio ex parte materie et actus: erit itaque sumenda forma iudicij in hoc opere accurrentibus secundum cursum ex anima et inquisitione scilicet in eo quod superat supra ipsum reuolutio naturarum et sensus vel vestigium effectus Qui ergo inueniunt antecedentes notitias ex parte meliori in eis ad id accesserunt ex forma anime que in eis est ex potentia diuina: non quod sit in eis aliqua doctrina fundamentum magnę rei. </p><h3 id=".2"><a href="#.2" title="Link"></a><span class="txt">⟨.2⟩</span> ¶ Uerbum secundum in incessu vero circulorum.</h3>
<p>¶ Quando eliget elector melius: non erit differentia aliqua inter ipsum et eum qui habet hoc ex natura: aliqua differentia. ¶ Commentator. Multi homines putauerunt quod ptholomeus loqueretur hic de electionibus quas eligebant astrologi in inceptionibus operum: sed non est ita: immo volebat improbare rationes eorum qui dicebant quod circuli non essent animalia sed essent sicut vnum quattuor elementorum et habebant istam opinionem: que videbant eos super moueri ab oriente ad occidens: et animal non mouetur sic: immo vadit huc et illuc: sed quia circuli sunt potentes super omnia que sub eis sunt ideo eligerunt meliorem incessum id est orbicularem qui incessus non habet contrarios. et nil est quod eos possit retrahetur retro: ideoque omnis qui facit melius: et semper potest idem facere: et enim cognoscit aliud melius esse: super facit illud. </p><h3 id=".3"><a href="#.3" title="Link"></a><span class="txt">⟨.3⟩</span> ¶ De apparitione effectus stellę cum fortis fuerit in natiuitate alicuius: verbum tertium.</h3>
<p>¶ Ille qui facit aliquod opus ex natura vel artificium: inueniet ex natiuitate sua planetam fortem ex natura eiusdem rei. <a class="pagina" href="../f7vb" id="f7vb"></a> ¶ Commentator ait. Docebit ptholomeus in libro isto. capitulo .6. quod tales sunt stelle et fortitudines ex eis manantes: et opera earum in animalibus: qualia sunt elementa corporibus. Et ideo quando aliqua fuerit fortis in natiuitate alicuius apparebit opus illius stellę in illo nato: et cito id addiscet artificiose quod proficiet. fortitudo planetę est vt sit in aliqua suarum dignitatum: et aliquo angulo: et in aliquo bono esse a sole id est tres superiores sint orientales: duo vero inferiores occidentales. </p><h3 id=".4"><a href="#.4" title="Link"></a><span class="txt">⟨.4⟩</span> ¶ Uerbum quartum in secundis stellarum: et in eorum iudicio.</h3>
<p>¶ Anima quę ex natura dat iudicia: iudicabit super secundis stellarum: eritque eius iudicium melius quam illius qui iudicabit super primas stellas. ¶ Commentator. Iam docui te: quomodo hoc anima habet ex natura: nunc dico tibi quia <span data-on="n2"></span>secunde<span class="idlight note" data-off="n2"><a aria-label="2" class="note txt" href="#n2"></a><small class="note" data-sign="2" id="n2"> secuude <i class="txt">ed.</i></small></span> stellarum ex opere sunt: quod ipse faciunt sub circulo lunari vt sint illationes vel iacula: et stellę cum caudis et circulis qui apparent quandoque circa solem: et multa alia que prope circulum lunę inferius fiunt. Et hęc omnia nominauit aratus in libro quem de significationibus harum secundarum stellarum composuit: et alij philosophi similiter nominauerunt. Sed significatio earum non tantum valet quantum significatio stellarum: et cum anima quę habet hoc ex natura scilicet iudicare per secundas stellas: melius iudicabit per eas quam alius per stellas primas </p><h3 id=".5"><a href="#.5" title="Link"></a><span class="txt">⟨.5⟩</span> ¶ Uerbum quintum in primutatione et prohibitione venturi mali secundum stellas.</h3>
<p>¶ Optimus astrologus multum malum prohibere poterit quod secundum stellas venturum est: cum earum naturam presciuerit. sic enim premuniet eum cui malum futurum est vt possit illud pati. ¶ Commentator. Uidemus quod idem opus non est equale suscipientibus. et receptorem ad ma<a class="pagina" href="../f8ra" id="f8ra"></a>ius vel minus suscipiendum vertere possumus. Ideo peritus astrologus cum timuerit ne malum eueniat: conuertet ipsum in futuri mali contrarium: vt cum ipsum malum euenerit: non tantum ei applicetur quantum si ex improuiso contingeret. verbi gratia. Si aliquis temperatus esset bene: cuius natiuitatem sciremus: tunc si aliquam infirmitatem ex martis natura sibi venturam videremus: cuius complexionem ad frigiditatem verteremus: vt infirmitas adueniens: eam in temperantiam verteret. Similiter operabitur in ceteris planetis: cum pręsciuerit quid ex eorum natura venturum sit. </p><h3 id=".6"><a href="#.6" title="Link"></a><span class="txt">⟨.6⟩</span> ¶ Uerbum sextum: in quibus electiones multum proficiunt: et in quibus parum.</h3>
<p>¶ Tunc electiones proficiunt: cum fortitudo temporis vel electionis maior fuerit quam superfluitas que inter duos receptores erit. Si vero minor fuerit: eius proficuum non tantum apparebit: licet aliquantulum proficiat. ¶ Commentator. Significatio natiuitatis et fortitudo electionis: cum in significatione boni conuenerint: idem bonum accrescet electio. Si vero discordauerint: fortitudo fortioris apparebit: quia natiuitas corpori assimilatur: et electio rei quę corpus adiuuat: vt est cibus et medicina: que sunt aliena a corpore. Quandoque enim videmus quod medicina corpus ingrediens si illud sanum inuenerit: eius sanitatem augebit. Si parum infirmum ad sanitatem reducet. Si vero in infirmitate multum grauatum nil videtur ei proficere licet proficiat. Taliter dicernas inter natiuitates et electiones. Si vero natiuitas et electio bonę fuerint proficientes proficiet bona electio. Si cognita fuerit et si natiuitas multum mala fuerit: non videbitur ei electio proficere: licet aliquantulum proficiat: et receptor est materia in qua operabitur electio siue corpus sit siue alter duorum exercituum: siue alter duorum placitantium. Docuit nos ptholomeus in hoc capitulo quod multi astrologi ignorauerunt: qu cum volumus alteri duorum <a class="pagina" href="../f8rb" id="f8rb"></a> exercituum aspicere: debemus scire quid sit inter vtrumque ex gente et fortitudine: et ascendens alteri eorum accipere: si natiuitas fuerit ignota: etiam quid sit inter dominum ascendentis et dominum septimi considerare: et quis eorum fortior fuerit: si dominus ascendentis fortior fuerit: quoniam dominus septimi: aut equalis: aut parum infra illum: tunc de electione ei facienda intromittere debemus: quod si multum peior fuerit: de eius electione non multum nos intromittamus: quia non apparet electionis proficuum: licet profecerimus. Et hoc commemorat zael in libro electionum. </p><h3 id=".7"><a href="#.7" title="Link"></a><span class="txt">⟨.7⟩</span> ¶ Uerbum septimum: in cognitione virtutis alicuius: ex natura ipsius animę.</h3>
<p>¶ Non poterit dare iudicia secundum stellarum complexionem: nisi homo qui vim animę et complexionem naturalem bene cognouerit. ¶ Commentator. Complexio stellarum est hec. quod operantur earum nature in coniunctionibus et aspectibus ipsarum. Coniunctio enim et aspectus operantur in vi animę: et in operibus que in hoc seculo agimus. Iam docuit nos ptolomeus ex hoc magna verba in tertia perte libri quattuor particularum: quia ibi nos docuit qualiter ex natiuitate alicuius animę qualitatem cognoscimus: et opus est astrologo: vt multum sit audax in animę scientia: et in eius tribus viribus: et in hoc quod manat ex illis ex bono siue malo: iusticia siue iniustitia: largitate siue auaritia: veritate siue mendacio: fidelitate siue proditione: superbia siue humilitate. Cum vero hoc totum qualiter ex anima manat: cognouerit: tunc stellas aspicere debet et videre quomodo ex stellis hoc ad animam perueniat: et hoc totum scire radicitus. Et hec pars scientie est melior cunctis partibus que in hac scienia continentur: quam qui bene sit astrologus phisicus vel veridicus meretur dici. </p><h3 id=".8"><a href="#.8" title="Link"></a><span class="txt">⟨.8⟩</span> ¶ Uerbum .8. de dignitate prescientię anime.</h3>
<p>¶ Anima sapiens ita adiuuabit opus stellarum quemadmodum seminator fortitudines naturales. <a class="pagina" href="../f8va" id="f8va"></a> ¶ Sapiens est illa anima quę scit illud quod diximus de fortitudinibus cęli et eius adiutorium est quando aliquod bonum alicui euenturum cognouerit ei res sic aptare precipiat ut illud bonum venturum maius ac melius eueniat quam eueniret nisi sic eum pręmuniret: vt iam locuti sumus de hoc sufficienter in quinto capitulo. </p><h3 id=".9"><a href="#.9" title="Link"></a><span class="txt">⟨.9⟩</span> ¶ Uerbum .9. de imaginibus cęlestibus vniuscuiusque creaturę terręnę.</h3>
<p>¶ Uultus huius seculi sunt subiecti vultibus cęlestibus et ideo sapientes qui imagines faciebant stellarum introitum in cęlestes vultus inspiciebant: et tunc operabantur quod debebant. ¶ In hoc capitulo vult ptholomeus multa imaginum secreta patefacere et vultus quos in hoc seculo esse dixit: sunt species animalium et species planetarum: et ideo dicit quod omnibus istis speciebus dominatur sibi vultus consimiles in cęlo manentes. verbi gratia. Scorpio cęlestis: terręnis scorpionibus dominatur: et cęlestis serpens terręnis serpentibus: et sapientes imaginum inspiciebant quomodo planeta desub radijs solis ęgrediebatur et ingrediebant hos vultus: eumque in ascendente ponebant et vultum quem intrabant cęlabant id est sculpebant in lapide et miscebant cum eo alia ad hęc necessaria faciebantque cum eo ex aptatione vel destructione quod volebant et vis illa in lapide multis temporibus durabat et ego vidi in temporibus camorche regis christianorum satellitem qui ad nos ex romanis venit sapiens dicebatur qui factus est sarracenus in ęgypto diutius morans in geometria peritus qui faciebat imagines que artificialiter mouebantur: lapidum quoque et herbarum naturam cognoscebat. Quadam autem die dum cum eo essem armigerum eius notificantem audiuimus quem scorpius pupugerat qui statim ex marsupio sigilla odorem incensi habentia extraxit eique vnam <a class="pagina" href="../f8vb" id="f8vb"></a> porrexit et eum potare fecit statimque ut bibit armiger requieuit. Tunc ego aspexi illa sigilla et in vno quoque vidi vultum scorpionis: impressum introgauique eum cum quo illa sigillauerat. Tunc ipse ostendit mihi annulum aureum cuius lapis erat heçahar in quo scorpionis vultus sculptus erat: interrogaui eum qua hora lapidem illum sculpserat: dixit mihi luna existente in scorpione sculpsi: eratque scorpius vnus ex quattuor angulis et sigillaui cum eo <span data-on="n3"></span>incensum<span class="idlight note" data-off="n3"><a aria-label="3" class="note txt" href="#n3"></a><small class="note" data-sign="3" id="n3"> inceusum <i class="txt">ed.</i></small></span> masticatum in eadem hora: alia etiam quędam cum sigillo sigillaui quia putaui quod vis esset in incenso sed in alijs rebus tantumdem valebat. </p><h3 id=".10"><a href="#.10" title="Link"></a><span class="txt">⟨.10⟩</span> ¶ Uerbum .10. in quibus sunt vtiles infortunę</h3>
<p>¶ Uti oportet infortunis in electionibus sicut periti medici vtuntur venenosis secundum competentem quantitatem. ¶ Imperiti astrologi ponunt significatores in omnibus suis electionibus fortunas et faciunt eas fortes et abiciunt infortunas: faciuntque eas debiles non considerantes domini electionis naturam nec speciem cui queritur electio et sic planetę qui iuuare creduntur impediunt: docti vero loca aspiciunt in electionibus primo ad naturam illius cui eligunt et rei pro qua fit electio: quę et si natiuitas nota fuerit illis fortem faciunt significationem vtriusque capituli rei pro qua fit electio et illi cui fit siue fortuna fuerit siue infortuna. Si ignota fuerit aspiciunt id quod in natura eius et moribus et id cui fit electio et fortem faciunt planetam concordantem illi in electione siue sit fortuna siue infortuna. Et ideo excitauit nos ptholomeus vt operaremur per infortunas in electionibus quia propter hoc proficiunt quędam quę nobis necessaria sunt in quibusdam horis de caliditatibus et mendacijs cum nequit veritas punire reos et cęteris similibus: assimilauit etiam <a class="pagina" href="../g1ra" id="g1ra"></a> infortunas speciebus acutis que dicuntur quasi venenum. Igitur sicut prudens phisicus exercet has species singulas et virtutes earum penetratiuas et attractiuas in membris purgandis et corporibus sibi aptis. sic astrologus prudens: virtutes infortunarum exercet in his quę connumerauimus secudum quantitatem esse earum: Et hortatur nos ptholomeus vt qui operatur per illas caueat sibi ab illis. Et dixit secundum quod locutus est quantitatem idoneam </p><h3 id=".11"><a href="#.11" title="Link"></a><span class="txt">⟨.11⟩</span> ¶ Uerbum .11. non solum in ratione: verum etiam in experimentorum memoria.</h3>
<p>¶ Non eligas nisi illi cuius tibi patuerit intentio pęr experimenta in natura cui eligis. et nisi eius intentionis finem in illa sciueris: per figuram natiuitatis illius cui eligitur omnino: et vt compares quod est inter virtutem alcamianem scilicet directionis vel retrogradationis. Et similiter necesse est vt sit loquela tua super id quod iudicas scilicet in quolibet iudicio: ne animaduertas solam sperę naturam. Ne legenti libros: et edictionis linguam ignoranti: assimileris: Nec confidat quis in his similibus. ¶ Commentator. Intendit per hoc quod non solum oportet astrologum suorum experimentorum esse memorem: verum etiam et antiquorum: vt per illa fortunarum et infortunarum quantitatem deprehendat. Et accedat per hoc quod intellexit ad futuras figuras: nec sufficiat ei loqui super suum genus vt dicat scilicet cum viderit fortunam quod interrogator terminabit esse suum in prosperitate. Cum autem infortunam viderit: dicat quod interrogator terminabit esse suum in malum. Et erit sicut legens alicui chartam nesciens preter litteraturam solam: sed oportet vt terminet quantitatem: ita vt dicat: quod accidet huic fere sicut illi. et conferat illam alicui ex figuris quos ipse exemplicauit experiendo. <a class="pagina" href="../g1rb" id="g1rb"></a> </p><h3 id=".12"><a href="#.12" title="Link"></a><span class="txt">⟨.12⟩</span> ¶ Uerbum .12. in magnanimo et pusillanimo et in frigiditate ipsius animę.</h3>
<p>¶ Amor et odium remouent homines a rectitudine. Magnanimus peruipendit magna. Pusillanimus vero magnificat parua: et est equalitas inter vtrumque. ¶ Commentator. Duas esse infirmitates anime: que sunt: amor: et odium: a philosophis depręhensum est: a bona rei discussione per scrutationem illam prohibentes. Parcent enim per amorem multis rebus: quas scrutari deberent. Scrutantur cum odio quod nunquam pęrficietur propter malam significationem. Ob hoc autem philosophis et astrologis: a grecorum regibus donatiua dabantur: vt eorum rata essent iudicia: et non timerent aliquos: et eorum remouerentur solicitudines. Nec etiam honor vel dignitas seu diuitię: eos a via rectitudinis auerterent. Magnanimus audaciam et naturę pęrfectionem significat. Qui vero talis est: paruipendet grandia propter excellentiam animę super corpus: et ea non discutit: sed preterit propter suam animositatem. Pusillanimus vero animam imbecillem significat: et versatur iuxta minima: ita vt longa eius consideratio: eum a maioribus impediat scilicet celestibus propter occultationem animę A veris vero commendatus in omni scientia: medius est inter has vtrasque naturas. </p><h3 id=".13"><a href="#.13" title="Link"></a><span class="txt">⟨.13⟩</span> ¶ Uerbum .13. in secundis stellarum super affirmatione iudiciorum astrorum.</h3>
<p>¶ Cum sperica vis aliquid promiserit super illud a secundis stellarum testimonium accipe. ¶ Commentator. Secunda stellarum sunt effectus qui fiunt in hoc mundo scilicet in aere pęr stellas: obseruatori vero iudiciorum astrorum necesse est scire quid doceat scilicet ostendat hoc secundum. et confortet per hoc quod indicant stellę. <a class="pagina" href="../g1va" id="g1va"></a> ¶ Cuius rei exemplum est. Significauerunt stellę in aliqua gente: quod ver illius annicent multarum infirmitatum. Aspeximus ita que in illa hieme: fuitque multarum pluuiarum continuarum: et accidentium: vt sunt venti: tonitrua. Et medici significant per hoc destructionem rerum in illo vere: ergo conuenerunt significatores: agentes et pacientes et corroborati sunt per hoc vt considerent in hoc quod iudicauerunt. Quin vero stellę significant aliquid: et secunda stellarum affirmant illud: certior est astronomus: et si non: non est adeo certus. </p><h3 id=".14"><a href="#.14" title="Link"></a><span class="txt">⟨.14⟩</span> ¶ Uerbum .14. in malicia significatorum.</h3>
<p>¶ Quantus erit error astrologi: cum septimum et eius dominus fuerit impeditus. ¶ Commentator. Cum sint ascendens et eius dominus significatores interrogantis: septimum et eius dominus erunt significatores rei quesite. Cum igitur infortunati fuerint: significant malitiam quam consequetur astrologus in re illa pro qua interrogatur. Et prima pars est conuenientior vt fiat illi error in re quesita. Astrologi vero indi: quando infortunatum erat septimum et eius dominus: interrogationem differebant: et etiam loqui de illa timore erroris. </p><h3 id=".15"><a href="#.15" title="Link"></a><span class="txt">⟨.15⟩</span> ¶ Uerbum .15. de diuersitatibus ascendentium quorumlibet scilicet ciuitatum: edificationum et introniçationum.</h3>
<p>¶ Ascendentia inimicorum regni: ab eiusdem ascendente: cadentia sunt. Et ascendentia dominantium in illo regno anguli eius scilicet regni. Ascendentia vero ministrantium in illo succedentes angulos. Ciuitatum autem ascendentia: in earum edificationibus: indicant omnia quę in eis accidunt. Que vero accidentia sunt: in rerum ordinationibus <a class="pagina" href="../g1vb" id="g1vb"></a> earundem ciuitatum: pronunciant omnia quę sub earum regno fient: et ascendens apparitionis alicuius sectę: indicant ciuitatibus quę eis accidunt in illis: et demonstrat quicquid sub illa secta futurum est in illis ciuitatibus. ¶ Commentator. Signa cadentia sunt: quorum vnum non erit angulus post angulum. et sunt quattuor .12.3.6.9. Notum est omni astrologo: quod cum fuerit ascendens natiuitatis: aut angulus ex angulis eius: ascendens inceptionis regui: aut angulus ex angulis regni: fueritque natiuitas cui regnum congruat: perficient ei regnum scilicet filij regis in illo regno. Eritque ei honor in illo et non in alio. Quippe reges antiqui: omnium in suis regnis nascentium: natiuitates obseruabant: et cuiuscunque natiuitatem: regno competentem depręhendebant et eius ascendens domum inimicorum suorum vel .6. aut .9. aut .3. interficiebant eum puerum. quia regnum ipsius esset contra regnum eorum. Sed si esset ascendens: aut aliquis angulorum regni: et esset natus regno competens: ipse potens non esset in illo regno. Et esset illius esse sicut esse ministri. Ascendens autem ciuitatis signum: sub eius ascensione quando incipit quis collocare primum lapidem in illa. Et illud significat illud quod futurum est: omnibus immorantibus illam exultationem vel exaltationem: et destructionem scilicet dum rex adipiscitur illam ciuitatem. Et ascendens ordinationis vel ademptionis regis indicat fortitudinem regni in bono et malo illius principis: et eorum filiorum: et debilitatem dum rex erit in illa. Ascendens sectę est in quo ipsa secta incipit pręualere super sectam illius ciuitatis: et susceperint eam immorantes illam: et illud significat quam diu durauerit esse: quod accidet de illa. <a class="pagina" href="../g2ra" id="g2ra"></a> </p><h3 id=".16"><a href="#.16" title="Link"></a><span class="txt">⟨.16⟩</span> ¶ Uerbum .16. in diuerso esse fortunę vel infortunę in locis timendis vel fortunis vicissim: et eorum significatione.</h3>
<p>¶ Cum pręfuerint fortunę locis timendis adducent nocumentum a iustis. Si vero aspexerint ad illud impedimentum fortunę trino vel sextili id est sint almudebir. aut fuerint in illo: anullabitur timor ille. et secundum hunc modum dicit in quattuor commixtionibus ¶ Commentator. Intentio eius est quod impossibile est quoniam dominentur ad inuicem in locis timendis fortunę vel infortunę. Et erunt hic quattuor commixtiones. Una vt pręsint locis timendis fortunę: et veniet malum a bonis: sicut testantur super illud iusti <span data-on="n4"></span>propter<span class="idlight note" data-off="n4"><a aria-label="4" class="note txt" href="#n4"></a><small class="note" data-sign="4" id="n4"> proppter <i class="txt">ed.</i></small></span> confirmandam veritatem: et nocebunt ei. Secunda: vt presint locis timendis infortunę. et fiet ei malum ab iniustis notis in rapina. Tertia est: vt presint fortunę locis fortunarum. et venient: commodum honor: et sublimitas: a bonis et iustis. Quarta est: vt pręsint infortunę locis fortunarum: et accidet bonum et vtilitas a malis et iniustis. Aspectus vero fortunarum ad aliquam illarum partium scilicet commixtionum .4. auget bonum et minuet malum. Et aspectus infortunarum ad illas: auget malitiam et minuet bonum. Alius dixit: cum prefuerint fortunę locis timendis scilicet per dominium domus exaltationis vel alterius dignitatis. Loca timenda sunt corporum vel radiorum infortunarum: ad quem perueniunt significatores natiuitarum per directionem vel perfectionem. </p><h3 id=".17"><a href="#.17" title="Link"></a><span class="txt">⟨.17⟩</span> ¶ Uerbum .17. in errore iudiciorum vite: actuum quoque et passionum.</h3>
<p>¶ Rimare naturam originis vel subiecti vitam quoque: actus: et passiones ipsius antequam <span data-on="n5"></span>proponas<span class="idlight note" data-off="n5"><a aria-label="5" class="note txt" href="#n5"></a><small class="note" data-sign="5" id="n5"> propponas <i class="txt">ed.</i></small></span> iudicium de illo. <a class="pagina" href="../g2rb" id="g2rb"></a> ¶ Commenator. Intendit in hoc capitulo ptholomeus quod astrologus cum sibi fuerit porrecta alicuius natiuitas: non debet iudicare quicquam de vita eius: aut de quolibet esse eius: nisi prius indagauerit cuius originis sit. quia possibile est vt sit natiuitas bestię: vel huic simile. et non erit eius prolongatio sicut humanę vitę. Et sic dici potest de eius actibus et passionibus: quę omnia variantur sicut variantur origines vel subiecta. </p><h3 id=".18"><a href="#.18" title="Link"></a><span class="txt">⟨.18⟩</span> ¶ Uerbum .18. de coniunctione luminarium in eodem minuto: et essentia fortunę in gradu ascendente.</h3>
<p>¶ Cum fuerint luminaria in eodem minuto: fuerintque fortunę in gradu ascendente: erit fortuna eius in acquisitione substantie. Et similiter si fuerit luna in minuto oppositionis solis: et fortuna in gradu .7. ab ascendente. Et erit econuerso cum fuerit infortuna in loco fortune. ¶ Commentator. Omnes astrologi recusabant intromittere se in aliquo: dum duo luminaria essent in eodem minuto. Et cum fuerit fortuna in minuto ascendentis: erit tunc pars fortunę corporaliter cum fortuna. et erit tunc opus eius cum prosperitate et lucro. Si vero fuerit in loco fortunę infortuna: erit illi in damno. Et fortuna cum fuerit in minuto .7. hora oppositionis solis et lunę erit pars fortunę cum fortuna. Et hoc vtile est. Et si fuerit in loco eius infortuna: multiplicabitur eius nocumentum. Et ideo dicit: multiplicabitur damnum: quia tunc impedit ascendens scilicet infortuna. et .7. hec est expositio sana sorte magistri. </p><h3 id=".19"><a href="#.19" title="Link"></a><span class="txt">⟨.19⟩</span> ¶ Uerbum .19. in purgationibus lunę cum ioue existente.</h3>
<p><a class="pagina" href="../g2va" id="g2va"></a> ¶ Si quis purgatorium acceperit: luna cum ioue existente: abreuiabitur eius opus: et effectus ipsius minuetur. ¶ Commentator. Effectus medicinę non est naturalis corpori: sed attrahit humores superando plures virtutes naturales. Cunque natura fortior illa medicina fuerit: prohibebit illius effectum. Et significatio huius rei est hec: odorare odorifera: confortat naturam. Et in ipso impetu medicinę: debilitat effectum scilicet natura. Iupiter vero confortat naturam et auget in coniunctione sui cum luna: fortitudinem prohibentem effectum medicinę. </p><h3 id=".20"><a href="#.20" title="Link"></a><span class="txt">⟨.20⟩</span> ¶ Uerbum .20. in vulneratione luna existente in signo membri illius.</h3>
<p>¶ Tangere membrum ferro: et luna in signo illius membri existente: verendum. ¶ Commentator. Iam conuenerunt antiqui: quod luna auget humiditatem in omni membro: ad cuius signum mutatur. Et tangere membra ferro: et illa vulnerare. Et addere vulneri humiditatem: multiplicat nocumentum. </p><h3 id=".21"><a href="#.21" title="Link"></a><span class="txt">⟨.21⟩</span> ¶ Uerbum .21. in dandis purgatiuis in signis humidis et domino ascendentis sub terra et e contra</h3>
<p>¶ Purgatorium accipere: et luna in scorpione vel pisce: domino etiam ascendentis coniuncto planetę qui fuerit sub terra per coniunctionem scilicet vel aspectum laudabilem. Si vero coniunctus fuerit dominus ascendentis planetę existenti in medio cęli: pacietur nauseam: et mouebitur medicina et in eo non morabitur. ¶ Commentator. Triplicitas humida: hoc est aquatica: tota prodest potatori medicinę solubilis. Quia cum medicina ingreditur corpus: in illis membris humiditas non obstat fortitudini eius. Cunque scilicet medicinę coniunctus fuerit dominus ascendentis: planetę <a class="pagina" href="../g2vb" id="g2vb"></a> existenti sub terra: mouebit medicinam ad inferiora corporis: et erit actus eius vtilis. Cunque dominus ascendentis iunctus fuerit planetę existenti super terram: mouebit ad superiora: et qui acceperit: nauseam patietur et minuetur eius effectus. </p><h3 id=".22"><a href="#.22" title="Link"></a><span class="txt">⟨.22⟩</span> ¶ Uerbum .22. in vitandis signis fixis in his quę mutare et alterare intendimus.</h3>
<p>¶ Noua vestimenta facere vel exercere et luna in leone: timendum: maxime si fuerit impedita. ¶ Commentator. Per facere intendit scindere et consuere: per exercere induere et vti. Signa vero fixa vitanda sunt in omnibus operibus quę intendimus alterare: et precipue signum leonis: quia cum hoc sit fixum: significat multitudinem victorie: omnium quę exercentur: et malum dominium in illis. </p><h3 id=".23"><a href="#.23" title="Link"></a><span class="txt">⟨.23⟩</span> ¶ Uerbum .23. in significatione planetarum ad lunam ex diuerso esse eius ex circulo vel ascendente.</h3>
<p>¶ Almusechelet: alias figuratio vel conuenientia lunę cum pluris in natiuitate: ponit natos mobiles vel mouentes: in hoc quod significat quod si euenerit quod sint planetę fortes in semet ipsis: significat quod exerceat se in hoc plus quam sciatur. Et apparitio in qua erit exercitium: erit ex esse illorum planetarum in angulis apparentibus: aut succedentibus illos: vtilitas eius erit de fortunio eorum Et secundum hunc modum confert quod remanet ex partibus. ¶ Commentator. Amusechelet dicitur duobus modis: vnus est aspectus: alter esse eius ex circulo et a sole. Quod vero in hoc loco intendit est amusechelet: aspectus qui sunt ex angulis figurarum: qui sunt triangulus quadratus exagona et oppositio. ¶ Dixit etiam quod planetę dant lunę mo<a class="pagina" href="../g3ra" id="g3ra"></a>tum ex naturis suis. Luna vero significat partes recipientes in nobis formas rerum et opera earum. Ita vero fit per aspectum iouis ad illam: iustitia. Et per aspectum martis imperium. Et per aspectum saturni: patientia. Et per aspectum veneris: hilaritas. Et per aspectum mercurij sapientia et discretio. Et vnusquisque ex planetis confortat opus suum in domino natiuitatis secundum fortitudinis quantitatem eius in semetipsis scilicet cum fuerit auctus numero et magnitudine in suo haiç: et apparebit sicut ille apparet. hoc est si fuerit in angulis apparentibus: vel in succedentibus angulos: apparebit: sin autem: non. Apparentes dicuntur cum sunt orientales a sole: vel in angulis. Prodiderit vero illi secundum quantitatem fortune sue et associabitur fortitudo planetę lunę: et erit quod componitur ex illis ex fortitudine: apparitione et fortunio: et ea ad quę peruenerit diuisio. ¶ Octo modi sunt significantes ea quę commemorauimus et sunt hi. Fortis apparens valens iuuans. Fortris apparens nocens. Fortis occultus iuuans. Fortis occultus nocens. Debilis apparens iuuans. Debilis apparens nocens. Debilis occultus iuuans. Debilis occultus nocens. ¶ Habitus stellarum sunt .4. aut est fortuna: aut debilis: aut fortunatus: aut infortunatus. Est autem fortuna stellarum tripartita: multipliciter: plenaria: diminuta. Multipliciter vt conueniunt in multis dignitatibus. Plenaria: vt in domicilijs meliores figurę: vt saturnus in aquario et cetera. Diminuta vt in alteris. Est autem fortitudo ascendens in septentrione vel esse in atrio ascensus in circulo ex terra: motus augmentum: statio secunda: extra adustis directus in angulo et in succedenti: superiores orientales: et in orientalibus circuli quadrantibus solis ibidem pariter: et in signis <a class="pagina" href="../g3rb" id="g3rb"></a> masculinis: preter libram. </p><h3 id=".24"><a href="#.24" title="Link"></a><span class="txt">⟨.24⟩</span> ¶ Uerbum .24. in horrendis ascendentibus propter eclipsim solis et lunę in angulo natiuitatis et reuolutionis.</h3>
<p>¶ Eclipsis luminarium: in angulis natiuitatum vel reuolutionum annorum impedit secundum naturam illius signi in quo fit eclipsis scilicet secundum domum. et tempus in hoc est vt sit proportio quę est inter gradum ascendentem: et gradum eclipsis: vsque ad horam illam ad totum tempus: quod significatur a tota eclipsi: vnaqueque hora mensis. ¶ Commentator. Intentio eius est vt sol vel luna cum alter eorum <span data-on="n6"></span>eclipsatur<span class="idlight note" data-off="n6"><a aria-label="6" class="note txt" href="#n6"></a><small class="note" data-sign="6" id="n6"> eciipsatur <i class="txt">ed.</i></small></span> in angulo natiuitatis humanę: vel in angulis reuolutionum annorum eius: assequetur ei aliquod horrendum: in loco qui est eiusdem signi. veluti si fuit angulus domus regni: erit in regno. Si vero fuerit angulus domus vitę: erit in corpore eius. Et secundum hunc modum dic in cetęris angulis: preter quod anguli reuolutionum leuiores sunt angulis natiuitatum. Hora autem qua id maxime continget quod esse debet: est: vt aspicias horas eclipsis quot sint. et si solis fuerit eclipsis: pone omni eius horę annum: et fractioni horę: secundum eandem proportionem. Deinde aspice tempus illud totum: quot anni sint: et quota fractio sit anni. Et accipe ex eo secundum quantitatem illius quod est inter gradum ascendentem et locum eclipsis ex .180. gradibus. Cuius rei exemplum est: quod inuenimus lunam eclipsari in principio capricorni: et est medium cęli natiuitatis: et moram eclipsis .3. horis. Scimus itaque quod regnum nati debilitabitur .3. mensibus. Et inuenimus totum tempus .90. dies. Aspeximus itaque ad hoc quod est iter gradum ascendentem qui est initium arietis: et gradum medij cęli. et erit medietas .180. per gradus equales. <a class="pagina" href="../g3va" id="g3va"></a> Accipiamus ergo de .90. diebus quantitatem: et erit inde .45. ab eclipsi: grauius quod accidet ex quo significat. Et eodem modo operare in eclipsi solis. </p><h3 id=".25"><a href="#.25" title="Link"></a><span class="txt">⟨.25⟩</span> ¶ Uerbum .25. in directione significatorum.</h3>
<p>¶ Diriges significatores cum fuerint in medio cęli cuiuslibet ciuitatis per ascensiones circuli directi secundum ordinem signorum. Et cum fuerint in gradu ascendentis: per gradum ascensionum eiusdem ciuitatis. In his vero quę sunt inter illa fac cum ascensionibus graduum secundum quantitatem casus eorum. Et duo loca ei opposita secundum quantitatem illius: partes vero diriges retrorsum. quia quanto magis crescunt: motus ipsorum principiorum retardantur. ¶ Commentator. Intendit quod directio significatorum: cum fuerint in gradu medij cęli sit secundum successionem signorum: et secundum ascensionem circuli directi. Si vero fuerint in gradu ascendente secundum successionem signorum: etiam per ascensiones ciuitatis. Si vero inter illa fuerint secundum successionem signorum secundum eundem modum: et per ascensiones que equantur inter illa in multitudine graduum: et diminutione illarum. Partium autem directio scilicet fortunę et aliarum: est contra motum stellarum erraticarum. Cuius causa rei est: quia mutatio earum est sicut motus circuli mouentis ceteras stellas fixas. quia gradus partis est de gradu firmamenti: et mouetur in illo. Motus quippe totius est contra successionem signorum. </p><h3 id=".26"><a href="#.26" title="Link"></a><span class="txt">⟨.26⟩</span> ¶ Uerbum .26. in occultatione hominis vel actionis.</h3>
<p>¶ Fortior occultatio est: cum significa<a class="pagina" href="../g3vb" id="g3vb"></a>tores incorporantur soli: vel fuerint sub terra: aut in loco non congruenti domui eorum vel exaltationi. Et fortior quam possit esse est: cum fuerint significatores euntes a casu suo ad suam exaltationem: et ille in angulo naturę sue conuenienti scilicet signo. vel sit in angulo id est in quarta. vel .7. quę significant occultationem: in quo sit signum conueniens naturę significatoris. ¶ Commentator. Iam ceciderunt plures a malo intellectu huius capituli. Impedimentum <span data-on="n7"></span>magnum<span class="idlight note" data-off="n7"><a aria-label="7" class="note txt" href="#n7"></a><small class="note" data-sign="7" id="n7"> magnnum <i class="txt">ed.</i></small></span> quod autem intendit in hoc est id quod occultatur: aut est homo vel actio huius. Sicut aliquis timens principem vel aliquem qui eum insequeretur et absconderet se. Actio est vt siquis manifestaret secretum suum alteri quod vellet occultari et nulli patefieri. Et in his iudicia sunt diuersa. Cum enim fuerit actio: vtilius est in significationibus vt sint euntes ad coniunctionem solis: et in domo finis rei. In homine vero remouentur hec: quia hic iudicant quod qui abscondit se morietur in ipso patibulo. Sed laudabile est in hominis occultatione vt sit significator iam transiens gradum coniunctionis: et non sit egressus ab omnibus radijs. Et quando significator vadit a suo casu ad exaltationem suam: significat quod ipse apparebit in fortitudine sua et bona perseueratione: et quod rei finis laudabitur. Significatores dicuntur significantes eorum que debent abscondi. </p><h3 id=".27"><a href="#.27" title="Link"></a><span class="txt">⟨.27⟩</span> ¶ Uerbum .27. in significationibus veneris in ascendente natiuitatis in membris diuersis aliorumque planetarum.</h3>
<p>¶ Uenus natum facit adipisci in membro quod ab eius signo in quo est hora natiuitatis significatur: ad delectationem. et ceteri planetę quicquid dant: ad hunc modum dant. <a class="pagina" href="../g4ra" id="g4ra"></a> ¶ Commentator. In hoc conuenerunt antiqui: quod venus faciat delectationem adipisci et non est dubium: quoniam eius locus magis sit idoneus delectationibus. Et sepe vidi quosdam: in quorum natiuitatibus venus erat in ariete: et eorum ascendens in eodem. fuitque eorum delectatio in videndis rebus famosis: eo quod visus sit in capite: et caput significatur per arietem et ascendentem. Et quibusdam vidi eam in leone: qui fuerunt multum amatores mulierum: eo quod leo habet cor in quo est amor quia libra habet verenda. fuitque libido quorundam incesta: secundum fortunarum et infortunarum aspectum ad illam. </p><h3 id=".28"><a href="#.28" title="Link"></a><span class="txt">⟨.28⟩</span> ¶ Uerbum .28. in confortatione nature compositę ex naturis duarum stellarum erraticarum.</h3>
<p>¶ Cum vero acciderit tibi vt luna corporaliter duobus planetis coniungatur: quere eius corporalem coniunctionem cum aliqua ex stellis fixis: cuius natura sit commixta ex naturis ex vtriusque. ¶ Commentator. Cum necesse fuerit: confortare naturam compositam: de naturis duarum stellarum erraticarum: et difficile nobis fuerit vt sit significator: siue fuerit luna siue alter planeta: in aspectu eorum: aspiciemus aliquas ex fixis: quarum naturę sint compositę ex naturis illarum erraticarum: et inuestigabimus ut sit luna vel significator iunctus corporaliter illi. Et hoc adeo patet ut non indigeat exemplo. quę in .9. capitulo primi libri alabra inuenies. </p><h3 id=".29"><a href="#.29" title="Link"></a><span class="txt">⟨.29⟩</span> ¶ Uerbum .29. in cognitione dignitatis <a class="pagina" href="../g4rb" id="g4rb"></a> nati: et eius mortis: vel finis per natiuitatem.</h3>
<p>¶ Stellę fixę: dant dona grandia: modum excedentia: sed multotiens finiuntur in malum. ¶ Commentator. Laudabilius eorum que scire intendimus in natiuitatibus: post originem et nutritionem est dignitas nati: cuius significatio est: a planetis orientalibus: et dustoria eorum ut sint significatores nati fortes in angulo scilicet in gradu anguli vel prope per .30. gradus. Et iam significat quod natus perueniat ad dignitatem suorum parentum tantum: nec ad plus Sed cum fuerit aliqua ex stellis fixis: quę dicuntur alebema id est fixę quę sunt corda fixarum: sicut cor tauri: et cor leonis: et cor scorpionis scilicet ille quę sunt in orbe signorum: ex prima magnitudine. Et etiam omnes de prima magnitudine dicuntur corda aliarum stellarum quę sunt maiores: et in quantitate earum prima: in ascendente: aut in angulo in medio cęlo: aut cum domino et neuba natiuitatis ex luminaribus. Ille scilicet cuius est <span data-on="n8"></span>dignitas<span class="idlight note" data-off="n8"><a aria-label="8" class="note txt" href="#n8"></a><small class="note" data-sign="8" id="n8"> diguitas <i class="txt">ed.</i></small></span>: ut solis in die: lunę vero in nocte: et cum parte fortunę: exaltabitur eius esse in maximam dignitatem: donec consulet regibus magni regni: quamuis etiam sit vilis progeniei et ignobilis. Sed hę stellę cum solę pręfuerint per fortunam earum: erit mors eius mors pessima. Dustoria fuerit: cum fuerit inter planetam eius orientalem et solem .60. gradibus et interprętatur distinctio vel securitas </p><h3 id=".30"><a href="#.30" title="Link"></a><span class="txt">⟨.30⟩</span> ¶ Uerbum .30. de successione propinquorum regum in regno.</h3>
<p><a class="pagina" href="../g4va" id="g4va"></a> ¶ Opus propinquorum regum vt succedant regno est: vt conueniat natiuitas eius cum esse circuli: in hora qua rex ipse introniçatus est. ¶ Commentator. Scito quod indocti astrologi: obseruant natiuitates propinquorum regum: et cuius natiuitatem inueniunt minui de hoc quod non sint eius planetę orientales: et in virtute anguli: et cetera talia: conueniunt: quod ipse non succedat regno: et prętermittunt quod precipuum erat: et est vt sit ascendens natiuitatis eius: vel medium cęli conueniens ascendenti. vel medio cęli horę introniçationis eius regis: vel congruat ascendenti coniunctionis minoris vel medię: quę significauit sectam illam. Ego quidem recordor: cum essem vnus de indoctis astrologis: adhuc quidem iuuenis: venit quidam seruus regis humarogoei: deferens natiuitatem aaron filij regis: et interrogans vtrum possem intelligere si natus iste succederet patri in regno. Et cum presagirem: inueni planetas eius ponderosos occidentales: et cadentes ab angulis et a sole: nec perpendere potui vnde significarem sibi regnum patris. Tunc distuli dare iudicium donec studiosius inquisissem: post modicum vero temporis quesiui a quodam sene: quem caleth dicebant: filium alimelit elcemini: perito in dandis iudicijs: qui cum respiceret figuram: interrogauit cuius esset natiuitas: et dixi aaron filij regis. Obtinebit inquid locum patris .10. annis fere in regno: et erit sub ptante vel regimine alterius: vel erit sicut ille cui iubentur Et quesiui vnde deprehenderet hec: qui detinens me sermonibus: noluit mihi indicare. Cum autem illum venerari et donis corrumpere non cessarem. Dixit: huius ascendens est scorpius: et sol in virgine. Et similiter erat: cum auus ingressus est hoc regnum. Et successit aaron patri suo in regno: et <a class="pagina" href="../g4vb" id="g4vb"></a> regnauit annis .9. et quibusdam mensibus. nam sol in virgine locum medij cęli obtinebat. Et similiter iudicauit rahabachat almansor: quod ipse obtineret imperium: dum esset eius hospes: et erat tunc almansor in paupertate maxima: in diebus benumeie. Et hec omnia commemoraui in quodam meo libro. </p><h3 id=".31"><a href="#.31" title="Link"></a><span class="txt">⟨.31⟩</span> ¶ Uerbum .31. de esse regis in regno: et quid ei accidat in vita sua: et suis familiaribus.</h3>
<p>¶ Cum peruenerit directio significatoris regni: ad stellam quę abscindit: morietur rex eius: vel potens in illo. Et omnis stella quę fuerit in signo alinthie reuolutionis anni: ex annis regni: significat necem potentis in regno eodem anno: secundum naturam stellę. ¶ Commentator. Intendit per hoc quod gradus ascendentis in principio regni: et etiam in qualibet dignitate: cum directus fuerit per ascensiones illius patrię: in qua est illud regnum ad vnumquemque gradum. Annum cum pręuenerit directio ad infortunam: fiet alicui magnati eius nocumentum: secundum naturam eius: quoniam ascendens est medium cęli diuitum. Et cum peruenerit ad fortunam: fiet prosperitas secundum eius naturam. ¶ Omnis etiam stella quę fuerit in signo alinthie id est in signo reuolutionis anni ex annis regni: interficiet eius potentem: consimilem illi stellę in eo quod significat. Si fuerit <span data-on="n9"></span>saturnus:<span class="idlight note" data-off="n9"><a aria-label="9" class="note txt" href="#n9"></a><small class="note" data-sign="9" id="n9"> saturnus: nus <i class="txt">ed.</i></small></span> erit occulti animi: qui non detegit quod habet in animo. Si iupiter fuerit: erit iudex vel sibi similis. Si mars: erit animosus: aut dux militum. Si sol: erit rex: vel ex propinquis vel potentibus regis. Si venus: erit mulier multę famę. Si mercurius: erit sapiens vel scriba. Si luna erit vnus ex vernaculis regis vel ministris. Et si fuerit stella orientalis <a class="pagina" href="../g5ra" id="g5ra"></a> et ascendens in sua auge: erit iuuenis. Et si fuerit occidentalis: et descendens ab auge sua: erit senex: et secundum quantitatem fixionis: vel more eius in angulo: et secundum fortitudinem esse eius: et secundum fortitudinem eius ex exaltatione: vel ex alia dignitate: erit huius honor scilicet morientis et potestas. et secundum quantitatem eius fortunij scilicet stellę: erit eius substantia vel fortuna scilicet morientis. </p><h3 id=".32"><a href="#.32" title="Link"></a><span class="txt">⟨.32⟩</span> ¶ Uerbum .32. in significatione duarum natiuitatum: super concordia et super amicitia et inimicitia.</h3>
<p>¶ Concordia duorum in re aliqua est: quod reperitur ex significatione illius rei in vtriusque natiuitate. Si ergo fuerit in esse laudabili: erit inter illos concordia bona: et qui fortior loco fuerit: erit sicut agens et princeps: et debilior sicut patiens et subiectus. ¶ Commentator. Intendit per concordiam duorum: aut conueniant in vno opere: vel in vno negocio: et in aliquo his simili. Et oportet vt astrologus aspiciat ad duos significatores eorum in natiuitatibus eorum scilicet illius negocii. et si omnes significatores fuerint concordes in <span data-on="n10"></span>omnibus<span class="idlight note" data-off="n10"><a aria-label="10" class="note txt" href="#n10"></a><small class="note" data-sign="10" id="n10"> oibus <i class="txt">ed.</i></small></span>: erunt concordes: et si non in nullis: non in nullis. Et si fuerit vnus eorum aspiciens alterum ex trino vel sextiliaspectu: significabit per hoc quod erit conuenientia inter illos: in illo opere vel negocio. Si vero fuerit aspectus ex .4. vel oppositione: significabit maximam discordiam: quę erit inter illos in hac re. Sed si se non aspexerit: non perficietur inter illos concordia in re illa. Et cum se aspexerint: fortior in domo et in angulo: erit princeps vel vicor in illa re super alterum. </p><h3 id=".33"><a href="#.33" title="Link"></a><span class="txt">⟨.33⟩</span> ¶ Uerbum .33. in significatione duarum natiuitatum cum in dilectione ex esse solis et <a class="pagina" href="../g5rb" id="g5rb"></a> lunę: et eorum aspectuum.</h3>
<p>¶ Amicicia et inimicicia: accipiuntur ex permutatione duorum locorum luminarium in duabus natiuitatibus. et ex consimilitudine ascendentium earum: in amicicia et discordia: et signum obediens: est fortioris amicicię. ¶ <span data-on="n11"></span>Commentator<span class="idlight note" data-off="n11"><a aria-label="11" class="note txt" href="#n11"></a><small class="note" data-sign="11" id="n11"> Cummentator <i class="txt">ed.</i></small></span>. Intendit cum sol fuerit in alicuius natiuitate vbi fuerit luna in natiuitate altera: et fuerit luna in natiuitate prima: vbi fuerit sol in natiuitate secunda: fueritque ascendens vnius in sextili aspectu ascendentis alterius: vel in trino aspectu: firmabitur inter illos dilectio. Et signum obediens alteri: erit fortioris dilectionis: et maioris inclinationis. </p><h3 id=".34"><a href="#.34" title="Link"></a><span class="txt">⟨.34⟩</span> ¶ Uerbum .34. de differentia natiuitatis hominis a natiuitate alterius animalis per gradum almusteuli.</h3>
<p>¶ Almusteuli super locum coniunctionis: erit in simili gradu anguli omnis nati ex angulis qui erunt in illa coniunctione: ex indiuiduis hominum. et similiter in preuentione ¶ Commentator. Sententia ptholomei quam in animo dat est: quod locus almusteuli super coniunctionem aut preuentionem: conuenit semper cum angulo: ex angulis ascendentis natiuitatis hominis: in illa coniunctione seu preuentione. Et gradus qui non fuerit similis gradui illi: non erit angulus in natiuitate alicuius hominis. Iam quoque expertus sum: in natiuitatibus brutorum animalium: et non inueni angulum ex angulis natiuitatum: vel cum ascendente: vel cum .10. ipsorum: equalem gradui almusteuli: super gradum coniunctionis vel preuentionis: in qua fuit illa natiuitas. ¶ Sensus huius capituli est: quod in natiuitate hominis semper oportet: quod gradus ascendentis vel medij cęli: sint <a class="pagina" href="../g5va" id="g5va"></a> in toto gradu sui signi in quoto fuerit almusteuli super coniunctionem vel preuentionem sui signi. Et si hoc non fuerit: non erit illa natiuitas hominis: sed alterius animalis. </p><h3 id=".35"><a href="#.35" title="Link"></a><span class="txt">⟨.35⟩</span> ¶ Uerbum .35. in frigore: temperie: vel calore hiemis.</h3>
<p>¶ Cum peruenerit stella in aliquam quartam ex quartis anni ad locum circuli signorum in quo non fuerit sol et moueatur aeri aliqua qualitas. Tunc si fuerit stella concordans illi qualitati: confortabit illam quartam. Et secundum hunc modum dic semper in omnibus. ¶ Commentator. Intendit quod cum stella peruenerit ad aliquod ex signis hiemalibus et fuerit frigida ut saturnus et confortabit idem et augmentabit frigus illius hiemis. Et si calida fuerit: contemperabit naturam illius hiemis: quod si fuerit stella illa calida perueneritque ad signum calidum: augebitur calor illius ęstatis. Et sic erit in cęteris scilicet in siccis et humidis. </p><h3 id=".36"><a href="#.36" title="Link"></a><span class="txt">⟨.36⟩</span> ¶ Uerbum .36. in quibus edificationibus exerceri debent fixe et in quibus erratice.</h3>
<p>¶ Exerce stellas fixas in constructione vrbium: et planetas in compositione domorum. Omnes ciuitates fundatę marte existente in medio cęli: vel aliqua stella fixa ex albemenia eius naturę: morientur quamplures principes eius gladio. ¶ Commentator. Intendit ut sint stellę fixę ex albemenia quę sunt ex complexione iouis vel veneris in ascendente constitutionis ciuitatis et in medio cęli et in domo finis rei: et in .7. et stellę erraticę aspicientes illas vel coniuncte illis: quia almusteuli in aptatione vrbium ex stellis: necesse est ut sit in maiori tarditate scilicet statio<a class="pagina" href="../g5vb" id="g5vb"></a>narij: ut prlongetur earum fixio et tardetur earum destructio. Stellę enim fixę maiorem significationem significant quamplure. vnde stellę fixę ciuitatibus dantur: et planetę domibus. Deinde dixit: si fuerit mars in medio cęli vel stella fixa: cuius natura sit sicut martis: plures principes eius peribunt gladio. Medium namque cęlum est ascendens principum eius. Et mars in tali loco terminat tempora eorum gladio. </p><h3 id=".37"><a href="#.37" title="Link"></a><span class="txt">⟨.37⟩</span> ¶ Uerbum .37. in cognitione totius esse nati: et finis eius per ascensiones natiuitatis.</h3>
<p>¶ Uix fiet vnquam quando ille idem: cui fuerit ascendens piscis vel virgo: sit maior sui regni occasio: et cuius ascendens fuerit: aries vel libra erit fortior proprię necis: et scorpio vel taurus causa egritudinis: et secundum hunc modum confert in cęteris ascendentibus. ¶ <span data-on="n12"></span>Commentator<span class="idlight note" data-off="n12"><a aria-label="12" class="note txt" href="#n12"></a><small class="note" data-sign="12" id="n12"> Comentator <i class="txt">ed.</i></small></span>. Ptholomeus dixit nobis quod omnes due domus quę fuerint vnius planetę: quarum vna fuerit ascendens natiuitatis vel interrogationis. Et altera quelibet ex domibus quod planeta qui coniungit dominatum vtrius que est sicut coniunctio corporalis domini vnius earum cum domino alterius. Patet igitur ex hoc quoniam id quod significat ascendens commouet ad id quod significatur ab alia: ut si fuerit virgo vel piscis ascendens erit gemini vel sagictarius domus regia. Et natus absque grandi labore in regalibus rebus se promouebit. Similiter si fuerit scorpius ascendens: erit aries .6. domus. Et si fuerit taurus ascendens erit .6. domus libra: et ideo erit causa sue egritudinis. Et eodem modo si fuerit ascendens aries vel libra erit sue mortis occasio: quia scorpius vel taurus erit in .8. Si fuerit ascendens capricornus erit natus causa reseruationis suę pecunię et lucri. Quod <a class="pagina" href="../g6ra" id="g6ra"></a> si fuerit ascendens aquarius: erit ipsa causa inimicitiarum hominum id es propter saturnum que est in .12. Ecce ego noui quendam cuius ascendens erat aries: qui ex sua egritudine nimia factus est demens: et priusquam amitteret sensum pręmultitudine vaporis: circa arterias quasi suffocationem sentiebat: quę significatio arietis est. Quadam etiam die de scriptorio suo cultrum accipiens secuit sibi guttur abscidendo sibi arterias vel guttur: et sic non cessauit sanguis emanatio: donec finiret vitam. In hac etiam vrbe quendam vidiquem preposuit amettrilonis filius ut fundaret meschidam maiorem qui et distulit. vnde imperator indignatus fecit eum venire ad se Cunque venisset: quesiuit cur opus suum imperfectum reliqueret: qui suo infortunio stultę respondens: in iram regem commouit. Quapropter diu cessus: expirauit: et eius ascendens natiuitatis fuerat libra. O quam bene inquit Ptholomeus cum diceret vix fiet. et cetera. Quia non contingit semper ut cuius fuerit ascendens vnum ex illis quod necesse sit illud proprię necis esse causam. Sed cum fuerit significator natiuitatis dans interfectorem ille semetipsum interficiet. Si vero eum in loco suo moriturum significauerit: eueniet ei secundum hoc. Quod si mali fuerint in .8. significat: quod debet natus interfici. Et si ibi fuerint fortunę vel respiciant: significat eum mori in lecto suo. </p><h3 id=".38"><a href="#.38" title="Link"></a><span class="txt">⟨.38⟩</span> ¶ Uerbum .38. in significatione mercurij in domibus malorum in natiuitate nati.</h3>
<p>¶ Cum fuerit mercurius in aliquo domorum saturni et ipse mercurius: fortis in esse suo dat bonitatem intelligentię vel cognitionis medullitus in rebus radicalibus vel principijs artium. Et si fuerit in duobus signis martis dabit fortitudinem et acuitatem perfidie vel bonitatem subitę eloquentię et deho<a class="pagina" href="../g6rb" id="g6rb"></a>nestationem: et fortior locis duobus est aries ¶ Commentator. Cuius naturę prefuerit mercurius: erit acutus: et addet ei subitam eloquentiam super cogitationem eius: et maior erit eius prudentia ex auditu ad intelligendum quam ad aliquid meditandum. Esse igitur eius in signo calido et sicco exiget hoc ad velocitatem et agilitatem vbi incorperatus fuerit: fortunę ex planetis et stellis fixis id est cum tanta festinatione intelliget: quod prius intelliget quam audiat vel dicatur: et videbitur ei intelligere: cum tamen non intelligat. Et cum occurrerit signo temperato declinante ad frigus et humiditatem figet animum eius in quo intromittet se: et assidue erit in illo: et illis duobus signis quę sunt capricornus et aquarius: est cum temperamento proprio: aliquid quod attribuit eis saturnus ex occultatione animi. <span data-on="n13"></span>Et<span class="idlight note" data-off="n13"><a aria-label="13" class="note txt" href="#n13"></a><small class="note" data-sign="13" id="n13"> Ei <i class="txt">ed.</i></small></span> ideo necesse est esse sicut dixit ptholomeus. Et locus eius in ariete dat sibi accendi propter quod adeptus est ex marte de acuitate et agilitate et non est ita in scorpione propter naturam eius humidam que frangit naturam martis. ¶ Indi vero: cum fuerit in natiuitate alicuius mercurius in capricornio vel aquario eligunt illi ut exerceat se in scientijs quia hoc experti sunt sępę et non decipit eos vnquam. </p><h3 id=".39"><a href="#.39" title="Link"></a><span class="txt">⟨.39⟩</span> ¶ Uerbum .39. in malo esse .11. in regum introniçatione.</h3>
<p>¶ Malum esse .11. domus et eius domini in introniçatione regum significat quod accidet consiliatoribus suis et eius substantie de malo: et eodem modo erit malum esse secundę quę est domus substantię: significans quod modicum adipiscetur populus cum illo rege. ¶ Commentator. Iam conuenerunt astrologi quod .10. in omni ordinatione regum est locus eius: et .11. auxiliatorum eius et eius substantię: et ascendens populi: et secunda substantię illorum scilicet populi. <a class="pagina" href="../g6va" id="g6va"></a> Et ideo impedit .11. consiliatores et secunda substantiam populi. si sunt ibi mali corporaliter vel per aspectum et cauda vel alique ex stellis fixis malis: vel quod eius dominus sit cadens vel combustus: vel luna debilis sit. </p><h3 id=".40"><a href="#.40" title="Link"></a><span class="txt">⟨.40⟩</span> ¶ Uerbum .40. in significatione fortitudinis malorum in ascendente natiuitatis super his in quibus delectatur natura.</h3>
<p>¶ Cum prefuerint mali in ascendente natiuitatis: delectabitur dominus eiusdem natiuitatis in rebus insipidis et sapore amaris Et quandoque erit eius delectatio in rebus odore terribilibus et cęteris his similibus. ¶ Commentator. Iam concordati sunt astrologi quod cum dominus ascendentis: solus prefuerit in natiuitate et non participabitur sibi alter: erit natura nati secundum quod dicetur de illo planeta. Si ergo saturnus fuerit: significabit quod delectetur natus in gustu acetosis et ponticis. Et si fuerit mars delectabitur in acutis et amaris et vino turbido et huiusimodi erit delectatio et in odoribus terribilibus ita ut preferat odorem stercoris in coitu: bono odori et suaui: et videbuntur eis pisces saporiferi salsi et fetentes. ¶ Et ego quidem vidi quendam diuitem: cuius natiuitatis domini erant mars et saturnus: et erant fortes et delectabantur in commestione marinarum beluarum quę erant insalse et fetentes et coquębant illas in furno. Iurabat etiam quod quando coibat cum formosis et suauiter redolentibus: deficiebat eius virga: et cum vili et olente confortabatur. </p><h3 id=".41"><a href="#.41" title="Link"></a><span class="txt">⟨.41⟩</span> ¶ Uerbum .41. in significatione euntium et redeuntium et eorum lucro.</h3>
<p>¶ Caue ab infortunis in .8. et eius domino exeunti in itinere: et in secundo et eius domino redeunti. <a class="pagina" href="../g6vb" id="g6vb"></a> ¶ <span data-on="n14"></span>Commentator<span class="idlight note" data-off="n14"><a aria-label="14" class="note txt" href="#n14"></a><small class="note" data-sign="14" id="n14"> Comentator <i class="txt">ed.</i></small></span>. Septimum est locus ad quem tendit viator. et .8. secundum ab illo et indicant quod futurum est illi in illo: et quid ibi lucrabitur Ascendens vero est locus ad quem reuertitur rediens: et secundum significat quod adipiscetur ibi. Luna vero semper sit fortuna: et in bono loco ab ascendente. Sciamus quod in <span data-on="n15"></span>mutatione<span class="idlight note" data-off="n15"><a aria-label="15" class="note txt" href="#n15"></a><small class="note" data-sign="15" id="n15"> mntatione <i class="txt">ed.</i></small></span> domus si fuerit iupiter in secundo et luna in bono conuenienti eidem secundo semper dictabitur. </p><h3 id=".42"><a href="#.42" title="Link"></a><span class="txt">⟨.42⟩</span> ¶ Uerbum .42. in significatione planetarum super egritudines ex esse suo in radice natiuitatis.</h3>
<p>¶ In egritudinibus si fuerit luna in signo in quo fuerit infortuna hora natiuitatis eius: aut in eius oppositione vel quadrato: erit egritudo difficilis. Sed multo validius si in illo signo egritudinis hora: fuerit infortuna: vel in figura illius laudabili. Et cum fuerit scilicet hora natiuitatis in loco fortunę scilicet luna in principio egritudinis: erit leuis nisi conuenerit complexio egritudinis: naturę illius fortunę qui tunc iuuabit eam. Et hoc dic postquam noueris certissime quantitatem egritudinis sicut diximus in capitulo 12. tertij libri alabra: in eo enim docetur cuius complexionis erit infirmitas. ¶ Commentator. Iam patefecit nobis galienus hoc in tractatu secundo libri dierum creticorum et dixit quod docti ęgyptij agunt similiter Sed secundum lunam. Ptholomeus docuit nos in hoc quod mali si contrarij fuerint complexioni egritudinis: minuetur malicia eorum Si vero fortuna fuerit conueniens egritudini: minuetur eius fortunium. Quod ęgregie dixit: dic secundum quantitatem egritudinis quia si fuerit modica: non proueniet egritudo ad esse magnum. <a class="pagina" href="../g7ra" id="g7ra"></a> </p><h3 id=".43"><a href="#.43" title="Link"></a><span class="txt">⟨.43⟩</span> ¶ Uerbum .43. in significatione fortunarum vel malorum super libidine quę fit cum lege vel extra legem.</h3>
<p>¶ Res quę fiunt secundum esse naturale vt matrimonium: et secundum leges: destruunt infortunę. Quę vero fiunt secundum naturam et non secundum leges vel quę non fiunt naturaliter nec secundum leges destruuntur a fortunis. ¶ Commentator. Intendit per matrimonium vtile fore vt presint fortunę in inceptione scilicet <span data-on="n16"></span>principio<span class="idlight note" data-off="n16"><a aria-label="16" class="note txt" href="#n16"></a><small class="note" data-sign="16" id="n16"> pricipio <i class="txt">ed.</i></small></span>. Et vt coniungantur cum significatore: et nocent in hoc infortunę scilicet matrimonio: et destruuntur ab infortunis. In fornicatione vero quę fit naturaliter et non secundum leges: vt in sodomitis: et mulieribus se confricantibus: quę omnia sunt extra naturam et legem: nocent illis fortunę: et iuuant infortunę. Et oportet astrologum vt noscat vnamquamque istarum rerum: quę fuerit naturaliter et extra naturam. Et sicut dixi in matrimonio: ita in alijs rebus naturalibus. Et det quantitatem sufficienter vel sufficientię: ex rebus extra naturam. </p><h3 id=".44"><a href="#.44" title="Link"></a><span class="txt">⟨.44⟩</span> ¶ Uerbum .44. in significatione ascendentis infirmitatis contrarij figurę natiuitatis.</h3>
<p>¶ Cum fuerit ascendens infirmitatis contrarium figurę natiuitatis. Et non peruenit annus reuolutionis ad illam figuram natiuitatis: pessimum erit. ¶ Commentator. Intendit pęr contrarium: vt sit ascendens egritudinis: septimum natiuitatis: aut finis domus quę est sub terra: vel domus mortis: quia tunc erit horrendum nisi fuerit figura reuolutionis illi similis. id est figure: tunc enim leuius scilicet infirmitas. </p><h3 id=".45"><a href="#.45" title="Link"></a><span class="txt">⟨.45⟩</span> ¶ Uerbum .45. in significatione super mores nati: per ascendens et significatorem.</h3>
<p><a class="pagina" href="../g7rb" id="g7rb"></a> ¶ In omni natiuitate: cuius nec ascendens nec eius significator fuerit in signo humano: dominus eius erit ex omnibus quę non associantur hominibus. ¶ Commentator. Cum fuerit ascendens hominis: secundum hominis formam: erit associabilis illis: et domesticus illis. Cunque fuerit secundum formam animalium feralium: erit quasi tirannus et furibundus inter eos. Nec vult assimilari alicui ex suis parentibus. Eodem modo erit si natiuitas fuerit diurna: et sol fuerit yleg: et fuerit in signo humano: vel natiuitas fuerit nocturna: et luna fuerit yleg et fuerit in signo humano: vel in aliquo alio Quoniam in natiuitate diurna: sol erit dominus neuba: in nocturna: luna erit domina neuba. sic de domino neuba natiuitatis: exilegia sua. </p><h3 id=".46"><a href="#.46" title="Link"></a><span class="txt">⟨.46⟩</span> ¶ Uerbum .46. in significatione stellarum fixarum et esse superiorum inferiorum quoque et lunę in radice natiuitatis.</h3>
<p>¶ Maior fortuna in natiuitate est ex stellis fixis scilicet albehenia: et angulis allure scilicet coniunctionis: et dustoria: et ex loco partis fortunę regni in ascendente. ¶ Commentator. Iam commemorauimus in verbo .29. modum stellarum fixarum et angulorum silicet malum: et allurem iam exposuimus in verbo 30. Et dustoria est: vt sint ponderosi in esse laudabili a sole orientales in angulis. Leues vero qui sunt sub sole occidentales: laudabiles. Sunt enim quidam qui sunt occidentales illaudabiles: et sunt hi leues occidentales a lumina. Sitque pars fortunę que ceciderit in introniçatione regni in ascendente natiuitatis. ¶ Dustoria est vt sint tres supcriores orientales a sole: et in angulo: et tunc sunt laudabiles. Et si fuerint occidentales: illaudabiles: sed non multum. Inferiores vero a sole occidentales <a class="pagina" href="../g7va" id="g7va"></a> sunt laudables. Si fuerint orientales: sunt illaudabliles. in luna vero econuerso: quoniam superiores a luna occidentales: sunt laudabiles. sed orientales ab ea sunt illaudabiles. Et inferiores si sunt orientales a luna: sunt laudabiles. Si fuerint occidentales ab ea sunt illaudabiles. Ponderosi sunt circumdantes solem: orientales in angulis. </p><h3 id=".47"><a href="#.47" title="Link"></a><span class="txt">⟨.47⟩</span> ¶ Uerbum .47. in proficuis impedimentis et iniurijs inter aliquos ex malo esse vel bono.</h3>
<p>¶ Cum malus in natiuitate alicuius ceciderit scilicet corporaliter in locum fortunę in natiuitate alterius: illi nato in cuius natiuitate fuerit fortuna: aliquod horribile malum ab eo in natiuitate cuius fuerit infortuna: euenire significat. Et genus mali erit ex natura planetę. Illud vero in quo fiet: erit ex quantitate nature loci eius. Et secundum hunc modum fit in omnibus participationibus. ¶ Commentator. Id in quo fit participatio est vt sit malus in loco boni: vel bonus in loco boni: et malus in loco mali. Malus vero in loco boni: impedit per se dominum boni et iuuat dominum scilicet natum mali. Bonus autem in loco boni: significat quod vnusquisque proderit socio suo. Et malus in loco mali: significat quod vnusquisque impediet socium suum. Nocumentum vero erit ex natura mali. Si fuerit saturnus: erit occultus nocens: vt accusator et blasphemator. Si fuerit mars initium malum persequens: vel si fuerit tunc malitia inceptionis et grossitudinis id est electionis et inuasionis. Genus autem rei vnde fit ex loco planetę in domibus vt si fuerit in domo regia: erit ex parte regis. Et si in domo substantię: erit in sub<a class="pagina" href="../g7vb" id="g7vb"></a>stantia: et sic in cęteris. </p><h3 id=".48"><a href="#.48" title="Link"></a><span class="txt">⟨.48⟩</span> ¶ Uerbum .48. in conuenientia subiectorum cum dominis.</h3>
<p>¶ Cum decimum ascendentis ministri scilicet regis: fuerit ascendens regis: vel ministri alicuius fuerit ascendens alterius: socij sunt: et conuenerit almutaç super vnum ex illis: cum almutaç super alterum concordia: conuenientijs significationibus: significatorum significabit aptationem esse eorum et paucam discordiam inter illos. ¶ Commentator. Intendit per hoc quod minister vel sequens: et captiuus: et vxor: cum fuerint in locis suis naturalibus: regi vel sequenti: domino: et marito: erit longa prosperitas in esse eorum. Conuenientię vel conditiones: sunt: quas diximus ex alio capitulo: ex aspectu significatoris sextili vel trino: et ex proiectu radiorum fortunę super illum: et ex fortitudine eius: a semet ipso scilicet significatoris. </p><h3 id=".49"><a href="#.49" title="Link"></a><span class="txt">⟨.49⟩</span> ¶ Uerbum .49. in posse subiectorum vel sociorum super dominos suos vel socios.</h3>
<p>¶ Cum ascendens ministri fuerit .10. ascendentis domini: dominabitur minister domino suo vel eius qui associatur sequens: socio suo dominabitur. Et similiter si fuerit dominus .6. alicuius natiuitatis in medio cęli: ibi recipiens dispositionem a domino ascendentis eiusdem natiuitatis: erit boni dominij in suis seruientibus. et secundum hunc modum confert his similia. ¶ Commentator. Parens est de esse decime: in fortitudine magis quam esse ceterorum angulorum quia illud apparet totum: quod non fit in reliquis tribus angulis: et cum fuerit ascen<a class="pagina" href="../g8ra" id="g8ra"></a>dens ministri: vel sequentis: significans quod esse suum melius est: quam esse domini sui: vel socij sui: dominabitur illi. Et receptor dispositionis est fortior: dante ei dispositionem. ergo receptio dispositionis significatoris serui: et domino ascendentis domini: significat bonam societatem vel vicinitatem domini cum illo: et quod venerabunt serui illum. et sic necesse est esse in fratribus: et filijs: in his quoque que sequuntur hoc. </p><h3 id=".50"><a href="#.50" title="Link"></a><span class="txt">⟨.50⟩</span> ¶ Uerbum .50. in coniunctionibus planetarum et earum vtilitatibus in cremento et decremento.</h3>
<p>¶ Non obliuisceris esse .120. coniunctiones quę sunt in stellis erraticis: in illis enim est maior scientia eorum quę fiunt in hoc mundo suscipienti incrementum et decrementum. ¶ Commentator .120. coniunctiones continentur in omni ad quod perueniunt coniunctiones 7. planetarum. Et sunt he: Binaria: Ternaria: Quaternaria: Quinaria: Senaria: Septenaria. Binaria. ¶ Binaria .21. Saturnus. Iupiter. Saturnus. Mars. Saturnus. Sol. Saturnus. Uenus. Saturnus. Mercurius. Saturnus. Luna. Iupiter. Mars. Iupiter. Sol. Iupiter. Uenus. Iupiter. Mercurius. Iupiter. Luna. Mars. Sol. Mars. <span data-on="n17"></span>Uenus<span class="idlight note" data-off="n17"><a aria-label="17" class="note txt" href="#n17"></a><small class="note" data-sign="17" id="n17"> Ueuus <i class="txt">ed.</i></small></span>. Mars. Mercurius. Mars. Luna. Sol. Uenus. Sol. Mercurius. <a class="pagina" href="../g8rb" id="g8rb"></a> Sol. Luna. Uenus. Mercurius. Uenus. Luna. Mercurius. Luna. Ternaria. ¶ Ternaria .35. Satur. Iupiter. Mars. Saturnus. Iupiter. Sol. Saturnus. Iupiter. Uenus. Saturnus. Iupiter. Mercurius. Saturnus. Iupiter. Luna. Saturnus. Mars. Sol. Saturnus. Mars. Uenus. Saturnus. Mars. Mercurius. Saturnus. Mars. Luna. Saturnus. Sol. Uenus. Saturnus. Sol. Mercurius. Saturnus. Sol. Luna. Saturnus. Uenus. Mercurius. Satunus. Uenus. Luna. Saturnus. Mercurius. Luna. Iupiter. Mars. Sol. Iupiter. Mars. Uenus. Iupiter. Mars. Mercurius. Iupiter. Mars. Luna. <span data-on="n18"></span>Iupiter<span class="idlight note" data-off="n18"><a aria-label="18" class="note txt" href="#n18"></a><small class="note" data-sign="18" id="n18"> Inpiter <i class="txt">ed.</i></small></span>. Sol. Uenus. Iupiter. Sol. Mercurius. Iupiter. Sol. Luna. Iupiter. Uenus. Mercurius. Iupiter. Uenus. Luna. Iupiter. Mercurius. Luna. Mars. Sol. Uenus. Mars. Sol. Mercurius. Mars. Sol. Luna. Mars. Uenus. Mercurius. Mars. Uenus. Luna. Mars. Mercurius. Luna. Sol. Uenus. Mercurius. Sol. Uenus. Luna. Sol. Mercurius. Luna. Uenus. Mercurius. Luna. <a class="pagina" href="../g8va" id="g8va"></a> Quaternaria. ¶ Quaternaria .35. Saturnus. Iupiter. Mars. Sol. Saturnus. Iupiter. Mars. Uenus. Saturnus. Iupiter. Mars. Mercurius. Saturnus. Iupiter. Mars. Luna. Saturnus. Iupiter. Sol. Uenus. Saturnus. Iupiter. Sol. Mercurius. Saturnus. Iupiter. Sol. Luna. Saturnus. Iupiter. Uenus. Mercurius Saturnus. Iupiter. Uenus. Luna. Saturnus. Iupiter. Mercurius. Luna Saturnus. Mars. Sol. Uenus. Saturnus. Mars. Sol. Uęnus. Saturnus. Mars. Sol. Mercurius. Saturnus. Mars. Sol. Luna. Saturnus. Mars. Uenus. Luna. Saturnus. Mars. Mercurius. Luna. Saturnus. Sol. Uenus. Mercurius. Saturnus. Sol. Uenus. Luna. Saturnus. Sol. Mercurius. Luna. Saturnus. Uenus. Mercurius. Luna. ¶ Iupiter. Mars. Sol. Uenus. Iupiter. Mars. Sol. Mercurius. Iupiter. Mars. Sol. Luna. Iupiter. Mars. Uenus. Mercurius. Iupiter. Mars. Uenus. Luna. Iupiter. Mars. Mercurius. Luna. Iupiter. Sol. Uenus. Mercurius. Iupiter. Sol. Uenus. Luna. Iupiter. Sol. Mercurius. Luna. Iupiter. Uenus. Mercurius. Luna. ¶ Mars. Sol. Uenus. Mercurius. Mars. Sol. Uenus. Luna. Mars. Sol. Mercurius. Luna. Sol. Uenus. Mercurius. Luna. Quinaria. <a class="pagina" href="../g8vb" id="g8vb"></a> ¶ Quinaria .21. Saturnus. Iupiter. Mars. Sol. Uenus. Saturnus. Iupiter. Mars. Sol. Mercurius. Saturnus. Iupiter. Mars. Sol. Luna. Saturnus. Iupiter. Mars. Uenus. Mercurius. Saturnus. Iupiter. Mars. Uenus. Luna. Saturnus. Iupiter. Mars. Mercurius. Luna. Saturnus. Iupiter. Sol. Uenus. Mercurius. Saturnus. Iupiter. Sol. Uenus. Luna. Saturnus. Iupiter. Sol. Mercurius. Luna. Saturnus. Iupiter. Uenus. Mercurius. Luna. Saturnus. Mars. Sol. Uenus. Mercurius. Saturnus. Mars. Sol. Uenus. Luna. Saturnus. Mars. Sol. Mercurius. Luna. Saturnus. mars. Uenus. mercurius. Luna. Saturnus. sol. venus. mercurius. luna. Iupiter. mars. sol. venus. mercurius Iupiter. mars. sol. venus. luna. Iupiter. mars. sol. mercurius. luna. Iupiter. mars. venus. mercurius. luna. Iupiter. sol. venus. mercurius. luna. Mars. sol. venus. mercurius. luna. Senaria. ¶ Senaria .7. Saturnus. Iupiter. Mars. Sol. Uenus. Mercurius. Saturnus. Iupiter. Mars. Sol. Uenus. Luna. Saturnus. Iupiter. Mars. Sol. Mercurius. Luna. Saturnus. Iupiter. Mars. Uenus. Mercurius. Luna. Saturnus. Iupiter. Sol. Uenus. Mercurius. Luna. Saturnus. Mars. Sol. Uenus. Mercurius. Luna. Iupiter. Mars. Sol. Uenus. Mercurius. Luna. Septenaria. ¶ Septenaria vna. Saturnus. Iupiter. Mars. Sol. Uenus. Mercurius. Luna. <a class="pagina" href="../h1ra" id="h1ra"></a> </p><h3 id=".51"><a href="#.51" title="Link"></a><span class="txt">⟨.51⟩</span> ¶ Uerbum .51. in directo et ascendentis lunę: in hora natiuitatis ab hora casus spermatis ad eundem locum iu mora media: in maiori vero et minori minuitur et augetur.</h3>
<p>¶ Locus lunę in natiuitate: est ipse gradus ascendens in circulo: hora casus spermatis in matricem. Et locus lunę hora casus spermatis: est gradus ascendens hora natiuitatis. ¶ Commentator. In hoc concordati sunt <span data-on="n19"></span>phisici<span class="idlight note" data-off="n19"><a aria-label="19" class="note txt" href="#n19"></a><small class="note" data-sign="19" id="n19"> phsiici <i class="txt">ed.</i></small></span> quod more natorum in vteris matrum sunt diuersę et non sint eedem in omnibus. Ex illis igitur est mora media .273. Et est cum luna et gradus ascendens perfecerint in tempore morę scilicet natorum in ventre matris orbes equales. Et inuenietur tunc luna in gradu ascendente natiuitatis. Maior .288. vero mora est tempus auctum: super tempus morę medię post orbes perfectos minus vno orbe. Et inuenitur luna per hoc vltra gradum ascendentem. Minor .257. vero mora est subtractio de tempore medio: et subtractio illa minor orbe. et inuenitur luna per hoc subtracta de gradu ascendente scilicet vltra gradum in quo est luna hora casus spermatis qui erit gradus ascendens in hora natiuitatis. Iamque commemorauerunt astrologi in libris suis sermonibus prolixis moras natiuitatum: quia erunt sibi valde necessarię in iudicijs. Ille enim ostendunt nobis locum ascendentis in casu seminis Et illud est principium inceptionis natiuitatum ex quo discernimus complexionem corporis eius: et modum membrorum: et multa quę accidunt illi antequam egrediatur a matrice. Illi autem qui fuerunt ante ptholomeum: pro inquisitione casus spermatis passi sunt laborem nimium. et patefecit nobis ptholomeus breuiter: et via leui: quod locus lunę in tempore natiuitatis est <span data-on="n20"></span>anscendens<span class="idlight note" data-off="n20"><a aria-label="20" class="note txt" href="#n20"></a><small class="note" data-sign="20" id="n20"> ascen<a class="pagina" href="../h1rb" id="h1rb"></a>deus <i class="txt">ed.</i></small></span> casus spermatis. Et locus lunę in tempore casus spermatis: est gradus ascendens natiuitatis. Quodque ascendens et luna reuertuntur ad locum suum in orbibus equalibus in mora media et augetur et minuetur in maiori et in minori mora. </p><h3 id=".52"><a href="#.52" title="Link"></a><span class="txt">⟨.52⟩</span> ¶ Uerbum .52. de longitudine et breuitate nati per locum significatoris et ascendentis.</h3>
<p>¶ Longorum significatores: erunt in summitate suorum circulorum: et ascendens eorum: in initijs signorum. Breuium vero significatores erunt in inferiori parte circulorum suorum: et erit eorum ascendens in fine signorum. Auxiliare quoque cum illis per planetas orientales: et per stationes suas et per signa significantia longitudinem quę sunt signa multarum ascensionum: breuitatem vero paucarum ascensionum. ¶ Commentator. Per significatores intendit planetas maioris dignitatis in ascendente natiuitatis. Summitas vero circuli est punctus remotior in circulo cuspidis egresse: et in circulo breui a cenro terrę Et sciunt hoc equatores planetarum: cum fuerit medius cursus diuersitatis et cuspidis: in minuto vno fere: et significat: quod natus ille erit longus. Postquam pręuiderit astrologus quod commemorauimus deesse reuolutionis. Et est ut aspiciat patrem eius et matrem secundum longitudinem: et si fuerint longi vel mediocres: iudica illi secundum hoc. Si vtrique longi fuerint: longitudinem. Si vero vtrique breues ęquitatem in longitudine scilicet si cum hoc significatores fuerint in summitatibus circulorum suorum. Et sic significat gradus ascendens natiuitatis cum fuerit in initio signi ascendentis vsque ad .5. gradum eius: et fuerint ascensiones signi augentes super .30. gradus: et fuerit do<a class="pagina" href="../h1va" id="h1va"></a>minus medij cęli: vel etiam dominus ascendentis orientalis. Sed si fuerint significatores in inferiori parte circuli sui et in esse contrario: omnium que enumerauerimus: erit ille in fine breuitatis. Inferior vero circuli pars breuior linea extracta de loco stellę ad centrum terrę. Postquam sciueris esse parentum in longitate et breuitate. Si enim longi fuerint: non erit natus in fine breuitatis: sed erit mediocris. Si cum hoc significatores fuerint in longitudinibus proprioribus: et quod ascendens sit in fine signi: et dominus in medio cęli occidentalis: et si omnia non conueniunt: dic mediocritatem. </p><h3 id=".53"><a href="#.53" title="Link"></a><span class="txt">⟨.53⟩</span> ¶ Uerbum .53. in materię et grassitię leuitate et tarditate matris nati per significatores domini ascendentis.</h3>
<p>¶ Cum non fuerit significatoribus ascendentis latitudo: erit macilentus. Si vero fuerit illis latitudo multa: erit natus pinguis. Si vero fuerit latitudo meridiana: erit eius motus leuis: cum carnositate illa. Et si fuerit septentrionalis: erit ponderosus in motu. Cum vero fuerit significator ad retrogradationem: vel ad directionem vel ad stationes fuas: operabitur idem. ¶ Commentator. Sol. quod supra intendit per significatores scilicet domini ascendentis et domini rei quesitę. Cum autem fuerit cum aliquo suorum geriçar in eodem minuto: erit natus macilentus. Et si fuerit illius latitudo: erit addens carnes: secundum proportionem sue latitudinis. Si igitur meridiana fuerit: et hoc est cum fuerit ante punctum capitis minus .180. gradus erit motus eius leuis: quia hec pars est calida alleuians omnia. Et si fuerit septrentrionalis: et hoc est cum fuerit post punctum capitis .180. gradus quia hec pars est multe frigiditatis <a class="pagina" href="../h1vb" id="h1vb"></a> aggrauans quicquid in ea perficietur: erit natus ponderosus in motu suo. Retrogradatio autem significat pinguedinem quoniam planetę tunc sunt frigidi et humidi. Et similiter statio prima. Directio vero et statio secunda significat macilentiam. quoniam planetę tunc dicuntur calidi et sicci. Necesse est astrologo vt non festinet iudicare in aliquo istorum donec certissime inquisierit esse parentum scilicet in pinguedine et macie: sicut in precedenti patefecimus. </p><h3 id=".54"><a href="#.54" title="Link"></a><span class="txt">⟨.54⟩</span> ¶ Uerbum .54. de significationibus in edificationibus.</h3>
<p>¶ Nullum edificium cuius significatores iuncti fuerint planetę existenti sub terra eleuabitur. ¶ Commentator. Conueniunt astrologi: quod motus qui mouent opera et corporum naturas secundum proportionem sunt motus stellarum. Cunque <span data-on="n21"></span>ita<span class="idlight note" data-off="n21"><a aria-label="21" class="note txt" href="#n21"></a><small class="note" data-sign="21" id="n21"> itta <i class="txt">ed.</i></small></span> necesse sit: si voluerimus eleuare edificium: ponamus significatorem super ascendens inceptionis eius in coniunctione stellarum existentium super terram. Coniunctio namque planetarum sub terra dilatat eius stabilitatem et erectionem. </p><h3 id=".55"><a href="#.55" title="Link"></a><span class="txt">⟨.55⟩</span> ¶ Uerbum .55. in his quę accidunt naui ex esse planetarum.</h3>
<p>¶ Minuitur quidem martis impedimentum in nauibus cum non fuerit in medio cęli vel .11. quia in his duobus locis amittetur quicquid fuerit in naui per dominium piratarum in illa. Et si cum hoc fuerit ascendens gradus infortunatus a stellis fixis albeneis quę sunt ex natura martis comburetur nauis: et quicquid in illa fuerit. ¶ Commentator. Omnium diuersitatum infortu<a class="pagina" href="../h2ra" id="h2ra"></a>narum naturarum quedam expellunt vires aliarum frequenter. Impedimenta vero que fiunt in mari sunt saturni. Sed impedimenta martis cum fuerit in ascendente vel pręfuerit illi sunt modici. esse vero eius in medio cęlo et in .11. quia vnum ex his id est decimum pręest naui. aliud vero pręest rebus quę possidentur in illa ingeritti morem de piratis. Cum autem infortunauerint eum stellę fixę in ascendente ex natura martis cum his quę prędiximus: hoc est vt sit in medio cęli vel in vndecimo comburetur nauis. Et cum dicit omnium diuersitatum: et cetera. sensus est: quando duę infortunę iunguntur fit vna fortuna. </p><h3 id=".56"><a href="#.56" title="Link"></a><span class="txt">⟨.56⟩</span> ¶ Uerbum .56. in accessione humiditatum corporum et in profundatione ipsarum.</h3>
<p>¶ Humiditates corporum accedunt in prima quarta. In secunda vero recedunt. Et secundum hanc proportionem erunt in reliquis duabus quartis. ¶ Commentator. Intendit quod humiditates corporum ab hora coniunctionis vsque ad quartum aspectum solis et lunę: quia erunt ab interioribus suis ut apparatur: et erunt sicut flumina: quorum aquę crescunt: et dicitur illud incrementum accessio. Et ab aspectu quarto vsque ad preuentionem contrahuntur ab extremitatibus corporum ad eorum interiora: et sunt sicut flumina quorum aquę recedunt Et a pręuentione vsque ad .4. aspectum secundum: sicut in quarta prima. Et ab aspectu .4. secundo vsque ad coniunctionem recedunt secundum proportionem secundę quartę. </p><h3 id=".57"><a href="#.57" title="Link"></a><span class="txt">⟨.57⟩</span> ¶ Uerbum .57. in significatione infirmi medici quoque infirmitatis et medicine.</h3>
<p>¶ Cum fuerit .7. et eius dominus impediti in egris remoue medicum ab egro. ¶ Commentator. Ascendens et eius dominus secundum <a class="pagina" href="../h2rb" id="h2rb"></a> astrologos significant esse egroti. septimum vero et eius dominus: medicum eius: qui cum infortunati fuerint: turbationem medici et eius errorem significant Item remoue medicum: vel permuta medicinas in egroto. Aliter distinxit çael Ascendens medico: decimum infirmo: sextum infirmitati: quartum medicinę </p><h3 id=".58"><a href="#.58" title="Link"></a><span class="txt">⟨.58⟩</span> ¶ Uerbum .58. in significatione coniunctionis anni: et vnius anni fortitudine ad maius.</h3>
<p>¶ Uide vbi ceciderit locus alkirem minoris ab ascendente anni in quo fuerit illa coniunctio: et secundum quantitatem quę fuerit inter illum et ascendens ex signis: erunt anni vsque ad maius quam in illa coniunctione fuerit. ¶ Commentator. Intendit ptholomeus quod oportet aspicere ad ascendens anni in quo cadit minor coniunctio. Coniunctiones etenim sunt: Minor: quę est coniunctio saturni et iouis: vsque ad quo coniungantur secundo. et eius quantitas est fere .20. annorum. Media est saturni et iouis in aliqua triplicitatum vsque ad aliam. et eius quantitas est .240. annorum fere. Maior est saturni et iouis. et est in aliqua triplicitate donec abscidat .4. triplicitates: et reuertatur ad triplicitatem in qua incepit. et eius quantitas est .960. annorum fere. Cunque sciueris illud ascendens anni: et signum coniunctionis: aspice quid fuerit inter illa loca ex signis et gradibus: et pone omne signum annum: et gradus partem anni secundum proportionem suam. Per alkirem intendit corporalem coniunctionem et non aspectum. </p><h3 id=".59"><a href="#.59" title="Link"></a><span class="txt">⟨.59⟩</span> ¶ Uerbum .59. in errore iudicantium et eonunu doctrina.</h3>
<p><a class="pagina" href="../h2va" id="h2va"></a> ¶ Cum interrogatus fueris de absente non iudices de eo mortem donec remoueas ab eo ebrietatem: nec vulnus tibi tollat sanguinis minutionem: nec etiam substantium acquisitam: donec peccuniam sibi comissam remoueas. Est enim in omnibus idem iudicium. ¶ Commentator. Iam prędiximus in prima ex positione huius libri: quod qui tractat de iudicijs: iudicat per formas que sunt prope veritatem: et ostendimus hoc esse verum. Et ideo non inuenitur in fortitudine iudiciorum partitio inter sopitum et mortuum: et inter vulneratum et minutum. nec inter illum cui commissa est pecunia: et illum qui acquisiuit eam. Audiui siquidem a patre meo: cui deus parcat: quod cum ipse fuisset cum his qui se absconderant a facie imperatoris almenum: cum abraam filio almohedi: et quotidie occulte visitabat eum alhacem filius abraę: rauci astrologus: discipulus rauchil: qui pręcepit ut afferret concham maximam eneam: aqua plenam: in qua ponens scabellum consuluit ei: ut desuper sederet in maiori parte diei. Et hoc ideo pręcepit ut faceret errare astrologos imperatoris in esse absconditorum. Dixerunt enim: quod esset in medio maris. Tandem sonus factus est quod aufugeret per mare indicum. Et hoc est quod mouit Ptholomeus ut remoueremus. </p><h3 id=".60"><a href="#.60" title="Link"></a><span class="txt">⟨.60⟩</span> ¶ Uerbum .60. dierum creticorum et determinabilium egri.</h3>
<p>¶ Albaharim sane et certe sunt horę quibus declarantur mutationes morborum: ad bonum vel malum velociter. Et sunt loca lunę in angulis quadrati conclusi a circulo directo. Alterationes vero que pręcedunt has et indicant: sunt loca lunę in angulis habentibus .16. latera: et hoc postquam precesserit esse egritudinis: secundum ęqualitatem sine in<a class="pagina" href="../h2vb" id="h2vb"></a>terprętatione: et non acciderit aliquid exterius quod conturbet infirmum: destruat vel noceat: ut cibus: ira: labor: et huiuscemodi. Cum igitur inuenerimus huic fortunam scilicet in prędictis angulis: hora principij egritudinis: tam de fixis quam de erraticis: significabit alterationem prosperam Si vero infortunam: alterationem aduersam nisi fuerit egritudini ipsa infortuna contraria et in suo haiç scilicet infortuna. Luna vero in his angulis significat morbos acutos. Sol vero prolixos. Et similiter omnis planeta secundum mores proprios significat. ¶ Commentator. Ptholomeus in hoc verbo docuit nos causam dierum determinabilium: et qui sunt: et qui determinant de bono vel de malo: et alterationes secundum ordinem. ¶ Utilitas vero in hoc: maior est medicis quam astrologis. Et hoc ideo: qua multi phisici conueniunt super determinationes egritudinum sicut diximus in alio libro: quod sint alterationes et pręlia inter naturam egri et morbum .1.4.7. et quę augentur super hoc de 21. die accepto solo auditu et doctrina siue scientia: et non determinentur in hoc nisi per illud quod pręterijt de experimentis suis. Sed Ptholomeus detexit causam eius et patefecit occasionem vnde fiat. Et occasio secundum ptholomeus est: quod natura deuicta est a morbo in initio eius scilicet quando incipit dolere: et prohibet naturam: ne procedant eius opera secundum equalitatem: nec repugnat morbo natura illa: hora qua vincitur: sed expectat ut sit luna in loco illi contrario per aspectum morbi. vel per contrarietatem signorum in quo fuit in principio morbi. Tunc etenim incitatur natura ut repugnet morbo Sicut agit prudens accusator cum accusato insipienti: cum voluerit illi repugnare: nisi cum eius virtus debilitata fuerit et ad locum in quo ille careat auxiliatoribus: et excitat illum in quarto signo a <a class="pagina" href="../h3ra" id="h3ra"></a> signo in quo incipit egritudo et luna in illo: quia secundum signum ab omni signo: et quartum contrarium est naturę eius et similiter septimum: quia hęc loca significant inimicicias propter contrarietatem signorum et aspectuum: qua contraria curant contrarijs. Et tempus quod est inter initium morbi et introitum lunę in gradus quadrati in quo fuit in initio morbi per ascensiones signorum: per proiectiones radiorum sunt .7. dies. Hoc est: adde super ascensiones gradus lunę in initio infirmitatis .180. gradus vel .90. vel .45. vel .22. et medium. Et postea reducatur in gradus ęquales: et quando erit luna in illo gradu: erit in prędictis angulis ęquatoris diei siue orbis signorum. Et hoc est quod dicit. Per proiectiones radiorum sunt .7. dies. Et eodem modo quod est inter lunam in principio morbi et ipsam. In oppositione sunt .14. dies. et quod est inter initium morbi et .4. aspectum sinistrum qui sic est contrarius principio morbi .21. dies. Et secundum hunc modum procedit modus aliorum dierum. Et erunt hęc puncta anguli quadrati: quem includit linea circuli directi. et illis punctis alia puncta sunt indicatiua scilicet octogoni: et sedecagoni. Alia puncta sunt indicatiua scilicet opposita uel quadrata. et est vt pręueniat luna ad punctum qui abscidit vnumquemque arcum cui subtenditur latus de lateribus quadrati per medium. Et in his arcubus sunt latera figurę habentis .4. angulos. Et omnia hec puncta contraria sunt punctis in quibus cepit morbus per naturam. Igitur obseruet astrologus circa initium morbi quod fuerit in his punctis scilicet quadrati et octogoni tantum. Illi namque anguli indicatiui sunt: quia semper fiunt in signis contrarijs. Sed latus sedecagoni est ex .22. gradus et dimidio: et sunt minus signo et sicut non est in illis angulis contrarietas: quare non deberent esse significatiui ali<a class="pagina" href="../h3rb" id="h3rb"></a>orum. Solutio. Ideo ptholomeus. dixit illos omnes significatiuos: quia arcus isti sunt medietates arcuum octogoni .45. gradus. Et obseruet circa initium quod fuerit in his punctis. De stellis tam fixis quam de erraticis: cum fortunę fuerint aut infortunę. et si fortuna fuerit: iudicet quod significet victoriam naturę super coleras. Infortune vero significant quod colerę superabunt naturam scilicet si infortunę et morbus fuerint eiusdem naturę: nisi fuerit infortuna contraria morbo: et fortis in suo haiç. Non enim infortunabit lunam: cum sit in suo haiç: et iam remouebit morbum per suam contrarietatem illi. Et propter contrarietatem infortunę ad morbum: vt si fuerit frigida: et morbus calidus: vel si calida et morbus frigidus: et cum his similia in specie diuersitatum Et dixit quod esse solis in morbis prolixis fit sicut esse lunę in acutis: quorum maius tempus erit orbis lunę. et in prolixis orbis solis. Innuit etiam ptholomeus nobis subtile quoddam: cum diceret. Similiter omnis stella quod est illi de moribus. Docuit quippe nos quod quicquid immoderatum est in nobis et fuerit ex moribus quos in consuetudine non habemus: dicitur pro morbo. Et ideo iustum est vt faciamus in hoc similiter. Et dixit iustum est hoc: nisi acciderit aliquid extrinsecus quod destruat ordinem determinationis. Et locuti sunt de re que destruit determinationem: hi qui exposuerunt librum amphorismorum ypocratis. Et ideo non est necesse nobis hoc recitare in hoc loco. </p><h3 id=".61"><a href="#.61" title="Link"></a><span class="txt">⟨.61⟩</span> ¶ Uerbum .61. in comparatione lunę ad planetas: quemadmodum corpus virtutibus comparatur.</h3>
<p>¶ Luna propria est corpori propter consimilitudinem eius in operatione. b 3 <a class="pagina" href="../h3va" id="h3va"></a> ¶ Commentator. Quoniam luna dat dispostionem suam omnibus planetis. Et nullus ei dat dispositionem suam: assimilauerunt eam corpori per quod virtutes operantur: et non operantur ipsum per eas. Et propterea propria est corpori in interrogationibus et cęteris rebus. </p><h3 id=".62"><a href="#.62" title="Link"></a><span class="txt">⟨.62⟩</span> ¶ Uerbum .62. in mutatione aeris per esse almutaç super angulos lunares et proportionem figurarum in reuolutione anni et aliarum figurarum.</h3>
<p>¶ Cum posueris minutum coniunctionis principium albalurem centrorum vel punctorum iudicabis alterationes aeris in illo mense: et erit iudicium in hoc: secundum almutaç super angulos omnis figurę illorum: quia ille vincet naturam aeris: postquam remouebis naturam temporis pręsentis. ¶ Commentator. Ptholomeus diuidit nobis mensem lunarem per .4. variationes: et erit prima quarta a gradu coniunctionis: vsque ad gradum .4. aspectus: et almutaç super ascendens coniunctionis: pręerit illi quartę. Secunda vero quarta: est a gradu atarbie vsque ad minutum pręuentionis: et pręerit eius dispositioni: almutaç super ascendens cum fuerit luna in gradu atarbie Tertia vero quarta est a gradu pręuentionis: vsque ad gradum atarbie secunde: et pręerit illi almutaç super ascendens pręuentionis. Quarta vero vltima est ab atarbia secunda: vsque ad coniunctionem: cui pręerit dominus ascendentis cum luna fuerit in atarbia secunda. Aspice itaque ad naturam ascendentis: et eius domini: et ad planetam fortiorem in illo et iudica alterationes aeris in ipsa <span data-on="n22"></span>quarta<span class="idlight note" data-off="n22"><a aria-label="22" class="note txt" href="#n22"></a><small class="note" data-sign="22" id="n22"> qnarta <i class="txt">ed.</i></small></span> secundum naturam illius significatoris. Ob quam causam bene dixit: remoue in preiudicio de aere tempus pręsens Si enim significator significauerit pluuiam in aliqua septimana et fuerit in men<a class="pagina" href="../h3vb" id="h3vb"></a>se ęstiuali: erit humor in aere cum quodam flatu leui et humido sine pluuia. Item principium alboaram centrorum: appellat principium anguli quadrati in quo cum fuerit luna: fit crisis sicut <span data-on="n23"></span>superius<span class="idlight note" data-off="n23"><a aria-label="23" class="note txt" href="#n23"></a><small class="note" data-sign="23" id="n23"> superins <i class="txt">ed.</i></small></span> dictum est et est locus altior in circulo breui. Sensus huius capituli est: quod illud quod significat coniunctio maior scitur quando debeat fieri per coniunctionem mediam hoc modo in coniunctione maiori facienda est figura et eius almutaç similiter inueniendus est: et tunc faciendę sunt relique tres figurę reliquarum trium coniunctionum mediarum que fient in ipsa coniunctione maiori Et tunc videndum et: cum qua illarum trium concordauerit illa prima. et sic fiet illud in illa coniunctione media: et si non concordauerit cum aliqua illarum trium: tunc significabitur: quod illud fiet in illa coniunctione media: et sic scietur in qua parte mundi fiet illod. Scietur in qua quarta coniunctionum mediarum fiet et sic coniunctio media diuidit vel distinguit vel partitur coniunctionem maiorem Postea vero sunt faciende .12. figurę .12. coniunctionum minorum: quę fient in ipsa coniunctione media: in qua fiet illud quod significatum est a maiori: et cum qua illarum concordauerit ipsa figura coniunctionis medie: et tunc dicetur quod in illa coniunctione minori fiet illud quod significatum est in media. et sic minor diuidit mediam. Deinde faciende sunt .20. figure .20. annorum qui sunt in coniunctione minori: et cum qua illarum .20. concordauerit: in ipso anno erit illud quod significatum est a media coniunctione. et sic reuolutiones annorum: determinauit illud confuse quod significauit coniunctio media. Similiter .4. figurę .4. quartarum anni reuoluti: determinauit in qua parte anni fiet illud quod significatur in principio anni. nam cum qua illarum concordauerit <a class="pagina" href="../h4ra" id="h4ra"></a> sigura anni: in illa parte anni fiet illud. Et similiter tres coniunctiones solis et lunę quę fiunt in vnaquaque quarta anni si fuerit coniunctionalis: vel tres preuentiones: si fuerit preuentionalis scilicet quarta anni determinatum ostendit in qua parte illius quarte fiet illud quod significatur per figuram quartę: quia cum qua illarum concordauerit figura quartę: in illa coniunctione fiet illud. Et similiter illud quod significauit coniunctio: quando debeat fieri: scitur per quattuor figuras que fiunt: cum luna peruenerit ad quattuor angulos figurę coniunctionis: vt dictum est in tertio verbo ante istud. Et sic quando tibi affertur figura aliqua: debes eam proportionare figurę coniunctionis vel pręuentionis: et figurę anni reuoluti: et figurę coniunctionis minoris: et figure coniunctionis medię: et figurę coniunctionis maioris: quia hoc erit fortius: quia si minor figura non concordauerit cum maiori se propriori: non erit illud adeo forte. </p><h3 id=".63"><a href="#.63" title="Link"></a><span class="txt">⟨.63⟩</span> ¶ Uerbum .63. in significatione fortitudinis: eleuationis planetę super planetam.</h3>
<p>¶ Oportet aspicere in coniunctione saturni et <span data-on="n24"></span>iouis<span class="idlight note" data-off="n24"><a aria-label="24" class="note txt" href="#n24"></a><small class="note" data-sign="24" id="n24"> ionis <i class="txt">ed.</i></small></span> in eodem minuto ad eleuationem vnius eorum super alterum: et iudica cum fortitudine naturę eius scilicet eleuati in hoc mundo. et similiter fac in .20. residuis coniunctionibus. ¶ Commentator. Eleuatio planete super planetam est: vt sit remotio eius ab auge circuli sui breuis: minor remotione alterius ab auge sui circuli breuis. et ille dicitur eleuatus super alterum. Quod vero dixit de .20 coniunctionibus residuis: dictum est quod planetę sunt .7. et cum geminati fuerint: erunt .21. et sunt hi. Saturnus iupiter. Saturnus mars. Saturnus sol. Saturnus <a class="pagina" href="../h4rb" id="h4rb"></a> venus. Saturnus mercurius. Saturnus luna. Iupiter mars. Iupiter sol. Iupiter venus. Iupiter mercurius. Iupiter luna. Mars sol. Mars venus. Mars mercurius. Mars luna. Sol venus. Sol mercurius. Sol luna. Uenus mercurius Uenus luna. Mercurius luna. ¶ Habent itaque effectus mirandos: sed superat eleuatus. Est autem iudicium validum: cum fuerit in ascendente anni: vel in quarta anni vel in alchirem: aut in eclipsi solis vel lunę. </p><h3 id=".64"><a href="#.64" title="Link"></a><span class="txt">⟨.64⟩</span> ¶ Uerbum .64. in expositione summarum vniuersalium per diuisionem et coniunctiones maiores: medias et minores.</h3>
<p>¶ In alchirem minori: est diuisa alchirem media: et in media diuisa est maior. Cum igitur locutus fueris de diuisione partium confirma vniuersitatem: et non ponas sermonem tuum in reuolutione: quia vertetur malum esse in bonum. ¶ Commentator. Intendit per diuisionem exponere vniuersitatem quia maior indicat vniuersa: et non sufficit nobis nisi exponantur. Ideoque fiunt reuolutiones annorum ad exponendas vniuersitates: quę sunt in natiuitate. Et maior vtilitas est in hoc quia alchirem minor perficitur vbi peruenerit alinthie quę est profectio alchirem medie: et quod promittit media perficitur vbi peruenerit alinthie maioris: ergo si processerit via hac non vitabit quod non sit in reuolutione cui nulla est expositio. In coniunctione minori: est distinctio coniunctionis medię: et in media distinctio coniunctionis maioris. Cum ergo locutus fueris in distinctione verifica vniuersitatem eius. et non ponas sermonem tuum reuolutionem: quoniam est debilioris expositionis. <a class="pagina" href="../h4va" id="h4va"></a> ¶ Expositio: vult per diuisionem expositionem vniuersalem. Quoniam maior annunciat summas: que non excusant nisi exponantur. Et secundum hoc cadit reuolutio anni distinguens summas quę sunt in natiuitate. Et plurimum iuuamenti in hoc est quod eius quod promittit coniunctio minor: non est vtilitas nisi vsque ad illud ad quod peruenit ex coniunctione media. Et similiter eius quod promittit coniunctio media non est vtilitas nisi vsque ad illud quod prouenerit ex coniunctione maiore. Nam sermo quando currit hoc cursu saluatur ab hoc ut sit relatiuus cui non sit expositio: neque iniquo sit declaratio </p><h3 id=".65"><a href="#.65" title="Link"></a><span class="txt">⟨.65⟩</span> ¶ Uerbum .65. considerationis ad verum iudicium proferendum in qualibet questione.</h3>
<p>¶ Postquam fortitudo significatoris interrogationis fixa fuerit vel manifesta. Aspice fortitudinem eius in ascendente reuolutionis eiusdem anni. Et in ascendente alchirem minoris. Et in signo ad quod peruenit alinthie id est profectio in illo anno: et secundum fortitudinem eius in his omnibus et debilitatem: pręerunt iudicio signorum. ¶ Commentator. Subtiles astrologi quando sciebant fortitudinem planetę in interrogatione ex fortitudine eius superascendens et receptione dispositionis: ex locis laudabilibus in interrogatione: non sufficiebat eis donec aspicerent esse eiusdem planetę: in his quę commemorauit ptholomeus partem aliquam. et si inuenirent illi aliquam pręponebatur omnibus alijs planetis. Et erat qui loquebatur secundum illum securus quod iudicium suum esset verum et ratum. Si vero vacuus esset significatione ab his: minuebant astrologi de significatione eius: secundum quantitatem qua carebat istis partibus: et ponebant dominos istorum locorum participationes vel participantes cum illo. Et <a class="pagina" href="../h4vb" id="h4vb"></a> vidi calitam filium aluelit qui ponebat significatorem in omni interrogatione: non alium pręter dominum coniunctionis vel pręuentionis in qua erat: si esset ei dominium vel dignitas in ascendente: et faciebat eum participem cum domino istius interrogationis. et si inueniret illum scilicet dominum coniunctionis vel preuentionis in angulo: non participabitur cum eo aliquis Et hic erat valde veridicus in dandis iudicijs. </p><h3 id=".66"><a href="#.66" title="Link"></a><span class="txt">⟨.66⟩</span> ¶ Uerbum .66. in natura significatione mortis: sanitatis quoque vel alterius ac cidentis: agelbutar scilicet profectione et diuisione.</h3>
<p>¶ Non abscidas per directionem solam nisi completę donationes signatorum fuerint. et significant veram esse directionem per hoc ad quod peruenerit alinthie natiuitatis. ¶ Commentator. Intendit cum direxerimus gradum ascendentis natiuitatis ad vnumquemque gradum annum: et peruenerit ad malum. Non debemus per ipsum solum significare mortem nati sine directione hileg et alcochodeu. Et si conuenerint ad id quod peruenerint vtreque directiones: quod perfecta sint dona annorum: non erit in morte eius dubietas. Sin autem non abscidas per illum: alinthie potest intelligi pro profectione: etiam pro diuisione scilicet per agelbutar. Et sic quando profectio vel diuisoris agelbutar conuenerint in bono vel malo cum directione gradus ascendentis: tunc accidet nato illud in quo conuenerunt: quoniam ista tria significant esse sanitatis in egritudinibus nati. et hoc est quod dicit. </p><h3 id=".67"><a href="#.67" title="Link"></a><span class="txt">⟨.67⟩</span> ¶ Uerbum .67. de inquisitione originis alicui nati ante iudicium ad vitandum errorem.</h3>
<p><a class="pagina" href="../h5ra" id="h5ra"></a> ¶ Remoue in omni iudicio secundum quod non poterit accipere natus totam formam agentis scilicet stellę. ¶ Commentator. Intendit quod cum viderimus in natiuitatibus vel interrogationibus prosperitatem: aspiciamus ad receptorem eius qui est natus vel dominus interrogan nis: et non iudicemus ei perfectionem significationis: donec sciamus originem eius. et erit diuisio inter illum et alium scilicet inter natum: et natum qui magis erit idoneus: ad suscipiendum illius propinquitatem per genus et nobilitatem: vt in .17. verbo huius libri: et iam reiteraui hoc in alio per se in expositione verborum huius libri: quod sufficit. </p><h3 id=".68"><a href="#.68" title="Link"></a><span class="txt">⟨.68⟩</span> ¶ Uerbum .68. de impedimento membrorum officialium et aliarum egritudinum.</h3>
<p>¶ Cum fuerit malus orientalis significabit impedimentum. Et cum fuerit occidentalis: egritudines. ¶ Commentator. Ponit differentiam inter impedimentum et egritudines: quia impedimenta sunt açemena membrorum de <span data-on="n25"></span>quibus<span class="idlight note" data-off="n25"><a aria-label="25" class="note txt" href="#n25"></a><small class="note" data-sign="25" id="n25"> quibns <i class="txt">ed.</i></small></span> non confidimus quod possint reuerti ad proprium actum: ut est cecitas: surditas: et claudicatio. Egritudines dicuntur quando egrediuntur membra a temperamento et proprio officio rei naturalis et non desperamus quin reuertantur ad id in quo erant. Et dixit quod malus cum impedierit aliquod membrum et fuerit orientalis: destruit illud penitus. Cum vero impedierit: et ille occidentalis: erit effectus eius minor quam orientalis. </p><h3 id=".69"><a href="#.69" title="Link"></a><span class="txt">⟨.69⟩</span> ¶ Uerbum .69. de amissione oculorum.</h3>
<p>¶ Cum fuerit luna in oppositione solis mixta stellis nebulosis vel induta eis: significat morbos inseparabiles in ocu<a class="pagina" href="../h5rb" id="h5rb"></a>lis. Et similiter si fuerit occidentalis luna et in angulo: et vtrique mali scilicet saturnus et mars ante solem ascendentes: et illi scilicet sol et luna oppositi: perdet natus vtrumque oculum. ¶ Commentator. Mars impedimentum in duobus luminaribus est: cum fuerint duo mali ascendentes ante solem et post lunam et vnus sit in oppositione alterius scilicet sol in oppositione alterius et econuerso. Et sol significat oculum dextrum: luna vero sinistrum. Et ineuitabile est quin natus amittat vtrumque oculum: cum fuerit significator in eius natiuitate hoc modo. Stellę vero nebulose sunt hę athoraie: caput geminorum: et locus in quo cadit aqua: quem fundit aquarius: et gute leonis: et alie quę quia mixtę sunt non lucent </p><h3 id=".70"><a href="#.70" title="Link"></a><span class="txt">⟨.70⟩</span> ¶ Uerbum .70. super egritudines corporis longas: per malum aspectum planetarum ad lunam in natiuitate.</h3>
<p>¶ Epilenti sunt in quorum natiuitatibus luna non complectitur mercurio: vel non aspicit: nec vnus ex illis complectitur ascendenti et cum hoc sit saturnus in natiuitatibus diurnis in angulo: et mars in natiuitatibus noctis. Amentes autem sunt eodem modo vel maniatici vel demoniatici preter quod saturnus sit in angulis in natiuitatibus nocturnis: et mars in diurnis: et proprię si sit angulus cancer vel virgo aut piscis in quo fuerit mars. ¶ Commentator. Conuenerunt sapientes astrologi quod luna sit quasi corpus: et planeta qui aspicit illam quasi virtutes quę apparent in illo secundum naturam planetę aspicientem. Ergo cum non fuerit inter lunam et mercurium aspectus alter et aspexerint ascendens: indicat quod natus non habeat vires agendi eius id quod sit: et erit multe obliuio<a class="pagina" href="../h5va" id="h5va"></a>nis. Sed cum non aspexerit vnus eorum ascendens: nec alter aspexerit alterum: erit natus demens. Si vero fuerit infortuna in angulo: erit fatuus: vel epilenticus. Cancer vero iouis: virgo mercurij: piscis veneris: sunt exaltationes fortunarum mercurij: quę cum impedita fuerint: et fuerint anguli in natiuitate: amittet natus notitiam suam: vel discretionem. Et erit amens: vel demoniacus. </p><h3 id=".71"><a href="#.71" title="Link"></a><span class="txt">⟨.71⟩</span> ¶ Uerbum .71. in moribus masculinis vel femininis nati.</h3>
<p>¶ In natiuitatibus virorum cum fuerint duo luminaria in signo masculino: actus eorum erunt naturales. Et femine immoderate erunt in esse suo innaturaliter. Et eodem modo mars et venus: erunt coitus ut diximus: et cum fuerint orientales hę due stellę: auxiliantur super masculinitatem. Et cum fuerint occidentales auxiliantur super feminitatem. Saturnus addit immunditiam. Mercurius auxiliatur super impetum delectationum. Et secundum hunc modum conferunt in contrarijs eorum scilicet quę modo dixi. ¶ Commentator. Luminaria cum fuerint in natiuitatibus viri in duobus signis masculinis et in duabus quartis masculinis: vel in eadem quarta masculina: operabitur vir omnia quę ad viros pertinent. Et cum fuerint loca luminarium feminina in natiuitate viri: effeminabitur natura eius: et erit desiderium eius femininum: nec poterit lachrymas suas cohibere vel retinere. Et cum omnia loca luminarium fuerint masculina in natiuitate feminarum: apparebunt actus earum similes viribus: et non subiugabuntur hominibus. Cunque fuerit mars et venus in signis masculinis: significabunt quod modus coeundi domini natiuitatis: sit secundum naturam Et si fuerint orientales: significabunt quod <a class="pagina" href="../h5vb" id="h5vb"></a> ipse spernat in mulieribus propter multam masculinitatem: et coeat cum pueris Et si fuerint in signis femininis: et aspexerit eos saturnus: et ipsi occultantes: eius coitus erit innaturalis. Et forsitan pręteribit illud donec roget ut agent cum illo: quia tunc effeminabitur: et hoc propter saturnum. Et si fuerit feminina: locus vero martis et veneris masculinus: et ipsi orientales: fugiet viros et odiosus erit ei coitus virorum: et eliget fricare puellas. Si vero fuerit locus martis et veneris femininus et ipsi occidentales: diliget virorum coitus: et erit modus eius naturalis. Si vero fuerit iupiter in loco martis erit coitus viri ac mulieris secundum leges. Et si mars solus pręfuerit: non aspiciens iouem erunt quamplures coitus eorum: non secundum pręcepta legis. </p><h3 id=".72"><a href="#.72" title="Link"></a><span class="txt">⟨.72⟩</span> ¶ Uerbum .72. radicum sententiarum in iudicijs:</h3>
<p>¶ Ex dominis triplicitatis ascendentis probatur nutritio. Et ex dominis triplicitatis domini <span data-on="n26"></span>anauba<span class="idlight note" data-off="n26"><a aria-label="26" class="note txt" href="#n26"></a><small class="note" data-sign="26" id="n26"> nauba <i class="txt">ed.</i></small></span> scilicet temporis luminarium: scimus victum nati: vel esse vitę. ¶ Commentator. Ptholomeus narrat nobis in hoc libro canonum radices sententiarum in iudicijs astronomię. Earum vero ramos: recitat in libro quarto. Prima vero intentio obseruatorum nutritionis est: vt aspiciant dominum triplicitatis: ascendentis natiuitatis: quatenuns sciant fortitudinem eius per esse suum in aliquo angulorum: vt sit liber a malis planetis. Et addit in hoc libro fortitudinem bonorum in ascendente: et alia multa quę numerant astrologi in nutritione. Anni nutritionis sunt .4. et domini triplicitatis sunt tres: disponit ergo vnusquisque vnum annum et tertiam pertem anni. Ptholomeus fecit etiam in hoc mentionem illius: quod si defuerit: non proficiemus cum alia re in ipso. Nam <a class="pagina" href="../h6ra" id="h6ra"></a> si ista quę ponit ptholomeus defuerint in natiuitate: nulla alia posse prodesse: et si videantur posse iuuare. Et similiter intelligo in omni eo quod dicit in hoc recto libro. Et ideo hoc quod dicit in hoc libro toto: radices dicuntur: et ea quę ipse dicit in alabra: et etiam quę alij dixerunt in suis libris: rami dicuntur. Et sic si ista defuerint: illę non prosunt in ipso scilicet nutriendo: quamuis alia addant in tempore et dent prosperitatem in nutritione pręter dominos triplicitatis ascendentis: vt habentur in libro natiuitatum. ¶ Similiter et in victu: si dominus anauba in natiuitate: hoc est sol in die: et luna in nocte: si fuerint in angulis: aut in locis in quibus possunt esse alhileg. Gradus etiam ascendentis in coniunctione: et pars fortunę in pręuentione. Quicunque eorum fuerit dominus neuba scilicet sol in die et luna in nocte a gradu ascendentis in coniunctione: et gradu partis fortune in pręuentione. Et si sol et luna non fuerit hyleg: quia quilibet istorum dicitur neuba: ex dominis triplicitatis vnius eorum operandum erit. Si dominus triplicitatis eius primus saluus fuerit: significabit bonitatem victus in prima tertia vitę. Et secundus significat: quod erit post illam vsque ad secundam tertiam vitę. Tertius autem quod remanet deuicta. Sunt etiam quidam qui aliunde victus bonitatem attribuunt: ex bonitate secundę et eius domino ex parte fortunę et eius domino. Sed introduxit quod erat fortius in bonitate pre omnibus alijs. </p><h3 id=".73"><a href="#.73" title="Link"></a><span class="txt">⟨.73⟩</span> ¶ Uerbum .73. in qualitate mortis nati.</h3>
<p>¶ Cum fuerit corporaliter mars iunctus capiti algol scilicet stella: quę est in tauro: et non aspexerit fortuna gradum abscidentem nec fuerit in .4. et dominus anauba luminarium oppositus fuerit marti: vel in eius <a class="pagina" href="../h6rb" id="h6rb"></a> quarto aspectu: nati truncabitur caput. Quod si fuerit luminare in medio cęli: suspendetur. Et si fuerint mali aspicientes se a gemini et a pisce abscidentur eius manus et pedes ¶ Commentator. Iam recitauit nobis Ptholomeus quod cum fuerit mars iunctus capiti algol corporaliter in natiuitate hominis: perdet caput. Sed adiunxit quoddam per quod eius prouidentia maxima fore depręhenditur. Ait enim illud quod significat bonam mortem scilicet quod aspiciat fortuna gradum abscidentem id est occidentem. Et ut sit fortuna in .8. Quia hęc secundum astrologos remouet malam mortem. Et si fuerint hęc: morietur natus ex morbo calido existente in capite in lecto suo id est si ut diximus quod fortuna sit in gradu interficiente vel .8. Audiui equidem a quodam qui vocabatur seualet: filius accelem: filius sortilegi: qui ebroamal vocabatur qui fuerat concede filio aali: valde animoso in mari: vel in nauigando: qui cum vellet ingredi tigrim: nimis tumultuosum: ventis vndis exagitantibus: cum illum increpasset dixit illi: non timeo mihi mortem in mari. Iupiter enim fuit in natiuitate mea in domo mortis et orientalis: qui prohibet mihi mortem iussu dei omnipotentis. Et vidi inquid illum in lecto suo mori. ¶ Accidit etiam vt quidam seruiens ostenderet mihi natiuitatem filij domini sui: et inueni solem in medio cęli: et ipse erat dominus anauba alhileg scilicet sol erat ylegi. et martem in quarto <span data-on="n27"></span>aspectu<span class="idlight note" data-off="n27"><a aria-label="27" class="note txt" href="#n27"></a><small class="note" data-sign="27" id="n27"> aspxctu <i class="txt">ed.</i></small></span> eius scilicet ascendentis: saturnum etiam in angulo terrę: cuius ascendens piscis: vnde exterritus: distuli iudicium dicens: oportet vt antequam iudicem compleantur dies nutritionis. Creuit autem puer: et cum valde solicitaret circa inuestigationem morum suorum: Nil audiui vnde sibi timerem truncationem manuum ac pedum et infurcationem: cum esset verecundus et mansuetus. <a class="pagina" href="../h6va" id="h6va"></a> Cunque peruenisset ad .30. annum ingressi sunt quidam domus eius fugientes: eo quod accusati essent super illum de dolo qui pręerat vrbi in ęgypto. Et depręhensi sunt in domo illa: et ipse cum illis amisit manus et pedes: et infurcatus est: et ego vidi illum absque manibus et pedibus et infurcatum: hęc omnia induxi ad confirmanda verba Ptholomei. </p><h3 id=".74"><a href="#.74" title="Link"></a><span class="txt">⟨.74⟩</span> ¶ Uerbum .74. in significatione cicatricis futurę nato.</h3>
<p>¶ Cum fuerit mars in ascendente: erit in facie vel capite nati signum. ¶ Commentator. Mars est principalis causa vulnerum et cicatricum. Caput vero totum est ascendentis cuius pars facies: non ergo mireris: si fuerit signum in facie. </p><h3 id=".75"><a href="#.75" title="Link"></a><span class="txt">⟨.75⟩</span> ¶ Uerbum .75. in combustione nati.</h3>
<p>¶ Cum mars coniunctus fuerit cum domino ascendentis corporaliter in leone: et non fuerit marti in ascendente aliqua dignitas nec fuerit in .8. fortuna: natus ille cremabitur. ¶ Commentator. Leo est signum calidum et siccum quo nullum calidius est in eius triplicitate Cunque fuerit corporaliter mars: cum domino ascendentis natiuitatis in leone significat: quod accidat nato peius quam impedimentum a ferro: et est ignis: et hoc augebitur per hoc quod mars non habeat <span data-on="n28"></span>dignitatem<span class="idlight note" data-off="n28"><a aria-label="28" class="note txt" href="#n28"></a><small class="note" data-sign="28" id="n28"> oignitatem <i class="txt">ed.</i></small></span> in gradu ascendente. Quia si <span data-on="n29"></span>haberet<span class="idlight note" data-off="n29"><a aria-label="29" class="note txt" href="#n29"></a><small class="note" data-sign="29" id="n29"> heret <i class="txt">ed.</i></small></span> ibi aliquam potestatem minueret de malitia sua: sicut minuitur malicia amici perfidi: ergo notum suum. Quia cum mars habet dignitatem in ascendente cognoscit natum: et remouet Ptholomeus fortunam ab octauo propter hoc quod dixi in verbo premisso. <a class="pagina" href="../h6vb" id="h6vb"></a> </p><h3 id=".76"><a href="#.76" title="Link"></a><span class="txt">⟨.76⟩</span> ¶ Uerbum .76. in significatione diuersorum periculorum et mortis nati.</h3>
<p>¶ Cum fuerit saturnus in medio cęli: et ille cuius fuerit anauba solis vel lunę in oppositione eius: et quartum signum sic cum fuerit: morietur natus ex ruina vel rebus ponderosis super ipsum cadentibus. Et si humidum fuerit: submergetur. Quod si fuerit ad formam hominum signum quartum: strangulabitur: vel baculis cesus morietur: nisi fortuna fuerit in .8. tunc enim fient quę diximus: sed non morietur inde. ¶ Commentator. Ruina est ex accidentibus saturni cum fuerit super terram scilicet in medio cęli: et fuerit yleg: ille cuius fuerit anauba sub illo: et quartum signum siccum. Et si humidum fuerit: submergetur et cetera. Sed ptholomeus remonet in hoc vtile quoddam: et dixit quod destruit mortem malam. et hoc est cum fuerit fortuna in .8. accident enim quę diximus: sed non morietur. </p><h3 id=".77"><a href="#.77" title="Link"></a><span class="txt">⟨.77⟩</span> ¶ Uerbum .77. super esse corporis et alteratione complexionis eius: agilitate: hilaritate quoque et amissione.</h3>
<p>¶ Dirige gradum ascendentem: accidentibus corporis et gradum partis fortunę substantię eius: gradum vero lunę ad esse corporis cum anima: et gradum solis potestati principum eius: gradum autem medij cęli: illis in quibus operatur ad vnumquemque gradum annum. ¶ Commentator. Hoc verbum etsi planum sit vt apparet: tamen reddit nos dubios in gradu ascendente: et gradum lunę. Per gradum enim ascendentem scimus de esse corporis: alterationes complexionis eius: secundum quod renouabitur super eam ex morbis et sanitatibus. Et dirigemus gradum <a class="pagina" href="../h7ra" id="h7ra"></a> lunę ad id quod erit corpori ex hilaritate et agilitate: et quod sit obediens animę: et agunt ea quę pertinent ad animam. Directio vero partis fortunę ad id quod acquiret vel amittet. Et dirigemus gradum solis potestati vel dignitati quam habebit a principe vel rege suo in bono vel malo quia si obuiauerit fortunę gradus solis vel radij eius: augetur honor eius erga dominum suum. Si vero malo vel radij eius: minuetur honor eius. Et directio gradus medij cęli non fit ita: quo niam directio solis: est tibi: et omnibus illis qui dominantur tibi: directio vero medij cęli fit tibi et omnibus illis quibus dominaris: et directio est sicut diximus quod cum fuerint in medio cęlo: diriges per ascensiones circuli directi. Quando fuerit in ascendente: per ascensiones regionis tuę. Quod vero non fuerit in aliquo istorum per ascensiones istarum duarum ascensionum: gradum quoque medij cęli ad illud in quo ipse exercetur ex operibus: gradum solis dirige dignitati quam habet a rege suo: hęc sunt in vltimo capitulo libri alabra. </p><h3 id=".78"><a href="#.78" title="Link"></a><span class="txt">⟨.78⟩</span> ¶ Uerbum .78. in significatione planetę quando peruenit ad locum in quo promiserit aliquid in natiuitate.</h3>
<p>¶ Nil operatur planeta in loco in quo nil promiserit: nec in loco ad quem non peruenit natiuitas. ¶ Commentator. Indocti astrologi suspicabantur quod malus cum fuerit in ascendente: vel in medio cęli siue in quolibet loco natiuitatis vel figure: faciat malum: et bonus econuerso bonum. Sed obseruandum est: tam in natiuitate quam in reuolutione et interrogatione. Si planeta promiserit bonum vel malum in initio natiuitatis il<a class="pagina" href="../h7rb" id="h7rb"></a>lius: vel reuolutionis anni: vel interrogationis: perficiet illud cum coniungetur illi: aut aspexerit illum. Et si peruenerit ad locum in quo non fuerit eius aspectus in initio eiusdem loci: non apparebit locus eius in illo. Cunque peruenerit planeta ad aliquem gradum per directionem dabit secundum naturam suam: siue fuerit bonus vel malus. Item panetę in natiuitate questione et reuolutione promittunt aliquid in locis vbi fuerint in principio vel aspexerant. Sed in locis in quibus non fuerant: vel in locis quę non aspexerant in locis natiuitatis vel reuolutionis vel interrogationis: nil promittunt. Ergo cum planeta fuerit in his locis corporaliter scilicet que non aspiciebat in principio: et cum hoc non fuerit in locis in quibus peruenit eius directio: vel directio gradus ascendentis natiuitatis: vel alicuius alterius qui dirigitur: nil operatur. </p><h3 id=".79"><a href="#.79" title="Link"></a><span class="txt">⟨.79⟩</span> ¶ Uerbum .79. in significatione natiuitatis illius qui destruet substantiam regis.</h3>
<p>¶ Cum fuerit mars in .11. fueritque eius significatio fortis in ascendente: dominus natiuitatis infidelis erit principi suo vel regi. ¶ Commentator. Domus .11. secunda est a domo regia Et est domus substantię eius. Cunque fuerit in illa mars: significat: quod causa amissionis eius substantię erit aliquis qui fuerit ex natura martis. Si itaque fuerit marti in ascendente aliquod testimonium: significat quod dominus natiuitatis scilicet natus erit occasio illius amissionis. </p><h3 id=".80"><a href="#.80" title="Link"></a><span class="txt">⟨.80⟩</span> ¶ Uerbum .80. in significatione turpitudinis coitus nati.</h3>
<p>¶ Cum venus incorporabitur saturno in natiuitate: fueritque eidem in .7. dignitas: <a class="pagina" href="../h7va" id="h7va"></a> erit natus immundi coitus. Et hoc modo confert in alijs domibus et in coniunctionibus vniuscuiusque planetę: cum quolibet duorum malorum. ¶ Commentator. Uenus est principalis causa coitus: et pręcipue cum pręfuerit septimę: quę est domus coniugij. Cum ergo iuncta fuerit corporaliter saturno: incitabit natum vt pręferat stuprum posteriorem anteriori: et in excitatione spermatis cum manu. Sed si fuerit saturnus orientalis: diliget confricationem cum pueris: et pręponet nigros albis et flauis. Quod si fuerit infortunium ex incorporatione martis significabit quod non sit çelotipus: et quod coeat cum pluribus pueris: qui et etiam coeant cum illo et cum vxore eius: et perueniet vt fornicetur cum proprijs filijs: et agat cum eis contra legem. et cetera quę pertinent ad immunditiam: et erit legis pręuaricator. </p><h3 id=".81"><a href="#.81" title="Link"></a><span class="txt">⟨.81⟩</span> ¶ Uerbum .81. in significatione finis temporis rerum.</h3>
<p>¶ Horę accipiuntur ex .7. partibus vel .7. modis. Primo quod est inter vtrosque significatores. Secundo quod est inter eos scilicet aspectu et similitudine in figura. Tertio ut perueniat vnus eorum ad locum alterius. Quarto quod est inter vnum ex illis: et locum in quo est natura rei quarte: ut si quod fuerit de vxore primam querenti .7. rei quarte. Quinto id quod proueniet ex dono planetę post augmentum vel subtractionem. Sexto: mutatio figurę significatoris rei cum directione: et orientalitas et quod huic simile fuerit. Septimo cum peruenerit planeta ad locum qui concordat illi per naturam. ¶ Commentator. Per tempora intendit tempora intentionum interrogationum: et inceptionum. Quia primum est ut accipias quod est inter vtrosque significatores ex gradibus. Et verte eos <a class="pagina" href="../h7vb" id="h7vb"></a> in dies et in partes temporum. Secundo ut dominus ascendentis eat ad coniunctionem domini rei quesite: sed perfectio eius erit cum perfecta fuerit coniunctio: et hęc est perfectio figure. Tertio ut sciamus: quando perueniet dominus ascendentis ad locum rei: vel dominus rei ad gradum ascendentem ex gradibus: eruntque dies vel alie partes temporum. Quarto quod est inter vnum ex illis et locum interrogationis per motum eius secundum quod peruenerit ad illum in diebus et horis et non per numerum graduum: sicut in tertia. Uide itaque in quot diebus ibit dominus ascendentis: vel dominus domus rei ad ipsam domum rei. ¶ Quinto ut aspicias quid valeat suscipere dominus interrogationis ex dono scilicet temporis .7. sicut aspicitur alcochodeu in natiuitate quid det de annis: et post aspicias quid addent vel minuant boni vel mali planetę per aspectum. Et quid remaneat ei post augmentum vel diminutionem planetarum. Ita aspicitur in qualibet interrogatione almutaç quid habeat dare ex tempore. Et postea quid remaneat ei post augmentum et diminutionem bonorum et malorum planetarum. Aspiciant namque quid addant vel minuant boni vel mali planetę per aspectum: et remanebit sicut domini alcochodeu: et erit hoc finis temporis. Sexto ut significator significet aliquid in re quarta et quia forte erit retrogradus: non poterit perficere quod promittebat donec dirigatur: et erit hoc secundum quantitatem temporis retrogradationis et stationis secundę. Similiter si combustus fuerit: expectandus est donec sit orientalis Septimo: sicut cum non apparuerint significatores in itinere propter discordiaam significatorum: eo quod vnus testificetur iter et non alter. Et cum fuerit mars in parte quę auxilietur itineri: vel in domo <a class="pagina" href="../h8ra" id="h8ra"></a> itineris: incitabit viam. Uel septimo vt appareant significatores in itinere: et sint equales: et eat mars ad .4. cadentem aut ad domum itineris incitabit illud: nec est <span data-on="n30"></span>illud<span class="idlight note" data-off="n30"><a aria-label="30" class="note txt" href="#n30"></a><small class="note" data-sign="30" id="n30"> ilud <i class="txt">ed.</i></small></span> tempus pręter hoc. Hec littera est melior prędicta. Et sicut dixi de itinere ita intellige in alijs questionibus .7. pro vno quoque gradu: qui sunt inter dominum ascendentis: et domum rei: vel econuerso. et pone diem vel alia tempora: et non sunt alia pręter hęc .7. </p><h3 id=".82"><a href="#.82" title="Link"></a><span class="txt">⟨.82⟩</span> ¶ Uerbum .82. in quibus significationibus non sit iudicandum.</h3>
<p>¶ Cum equales fuerint significatores in re aliqua et in eius contrario scilicet quod tot sunt significatores fortes qui negant: quot qui concedunt: et <span data-on="n31"></span>eque<span class="idlight note" data-off="n31"><a aria-label="31" class="note txt" href="#n31"></a><small class="note" data-sign="31" id="n31"> eqne <i class="txt">ed.</i></small></span> fortes. Aspice ascendens coniunctionis vel pręuentionis: quod si ibi equales fuerint: non festines dare iudicium. ¶ Commentator. Insipientes astrologi in omni interrogatione iudicabant semper per hoc quod eis primum occurrebat: inde sepius in errorem cadebant: verum in hac arte discutiunt periti: significatorum fortitudines: concordantium interrogationi: et illi discordantium. Postmodum iudicant per fortiorem: quod vt lucidius clarescat: sub exemplo ponamus. Quidam interrogauit nos de itinere quod volebat agere: inuenimusque significatores interrogantis: et significatores itineris interquartum et septimum: et significabat moram vel stationem. Inuenimus etiam significatorem interrogantis euntem ad <span data-on="n32"></span>coniunctionem<span class="idlight note" data-off="n32"><a aria-label="32" class="note txt" href="#n32"></a><small class="note" data-sign="32" id="n32"> coniunctiouem <i class="txt">ed.</i></small></span> significatoris itineris: et ex hoc significauimus iter. Erat enim saturnus in tertio ab ascendente: et hoc indicabat stationem. Oportuit itaque priusquam loqueremur in hoc discutere omnes significatores stationis itineris: qui si equales fuerint: non iudicabimus: sed <a class="pagina" href="../h8rb" id="h8rb"></a> si vnus fuerit alteri fortior: per illum iudicabimus. Inde ait ptholomeus cum equales fuerint significatores: obserua significatorem <span data-on="n33"></span>coniunctionis<span class="idlight note" data-off="n33"><a aria-label="33" class="note txt" href="#n33"></a><small class="note" data-sign="33" id="n33"> coniuuctionis <i class="txt">ed.</i></small></span> vel preuentionis: dominantem in eius ascendente: et fac cum illo sicut cum domino interrogationis: quem si inueneris secundum esse et modum concordantium: non iudicabimus inde: et differemus donec iteret interrogationem. </p><h3 id=".83"><a href="#.83" title="Link"></a><span class="txt">⟨.83⟩</span> ¶ Uerbum .83. in significatione eorum que accidunt per horam adeptionis: etiam quę accidunt per horam introniçationis id est per ascendens.</h3>
<p>¶ Hora adeptionis dignitatis est ei quod erit inter illum et principem eius. Hora vero introniçationis eius: est modus eius in opere suo. ¶ Commentator. Conuenerunt astrologi quod hora adeptionis: sit ei qui adipiscitur: et ei qui pręest illi. Et hora introniçationis eius: est ei qui adeptus est: et qui sunt sub illo. Et hęc est diuersitas propter distantiam loci in quo moratur qui adipiscitur et qui dat. Res autem in hoc adeo patet quod non eget expositione. Hora introniçationis est illa quando aliquis ponitur in dignitate vel officio. Cum quis dat honorem alicui: per ascendens ipsius horę videmus quod est inter dantem et accipientem id et vtrum in bona hora det ei. Hora vero qua introniçatur: ascendens indicat quid accidit ei in dignitate illa. </p><h3 id=".84"><a href="#.84" title="Link"></a><span class="txt">⟨.84⟩</span> ¶ Uerbum .84. de eo quod accidit super res introniçati in officio vel dignitate.</h3>
<p>¶ Cum fuerit dominus ascendentis introniçationis alicuius scilicet officij alicuius dignitatis mars: et ipse in secunda domo vel commixtus domino secunde destruet substantiam eorum quibus pręest: precipue si fuerit dominus secunde iupiter. ¶ Commentator. Secunda ab ascendente hora adeptionis dignitatis est domus substantię <a class="pagina" href="../h8va" id="h8va"></a> eorum quibus pręest. Cunque fuerit mars in illa: et ipse dominus ascendentis: significat quod rapiet substantiam eorum: et malum esse eorum cum illo. Cunque prefuerit Iupiter domui secunde: erit opus Martis in illa plusquam si pręfuerit illi saturnus: quia in alijs cum pręfuerit loco tuebitur eum locum: et expellet ab illo et repugnabit impedientem. Iupiter autem recedit a iurgijs: et largitur exigenti ab illo nec substinet nequicias ut tueatur res suas. Et ideo in hoc loco vtiliores sunt mali. </p><h3 id=".85"><a href="#.85" title="Link"></a><span class="txt">⟨.85⟩</span> ¶ Uerbum .85. in substantia introniçativel prelati in qualitate expensarum eius vel acquisitionis.</h3>
<p>¶ Cum commiserit vel pulsauerit dominus ascendentis domino secunde dispositionem ex esse laudabili consumet vel expendet villicus vel prefectus multum. Si vero fuerit ex illaudabili amittet. Cunque comiserit dominus secunde domino ascendentis dispositionem lucrabitur. Quod si fuerit ex esse laudabili: erit ex propria voluntate populi. Si vero ex illaudabili: erit contra velle populi et cum eius ira. ¶ Commentator. Ptholomeus ponit ascendens et secundum in premisso verbo: populo et eius substantie. Et in hoc docet nos significationem eorum scilicet ascendentis et secundi super prefectionem et eius substantiam: vnde adducunt in errorem illos quibus occulta est scientia naturarum. Et ascendens introniçationis prefecti significat ipsum pręfectum. Secunda vero significat populum: et eius substantiam: et omne cui pręest princeps. Et non est aliqua dubietas: si fuerit mars dominus ascendentis: cum planetę non infortunent dignitates suas quin dispergat et impediat quicquid est in secunda ex rebus aliorum: et saluabit <a class="pagina" href="../h8vb" id="h8vb"></a> quod est ascendentis: cui ipse pręest: et hoc modo soluitur error: qui habetur ex verbo premisso. Quod vero inquit in hoc verbo: Notum est. quia commissio dispositionis domini ascendentis domino secundę: ex esse laudabili: et est vt eat ad coniunctionem suam: ex sextili vel trino aspectu significat quod prefectus expendet multum ex propria voluntate. Sed si fuerit coniunctio ex esse illaudabili: hoc est ex quarto aspectu vel opposito significabit amissionem non ex propria voluntate. Cunque dominus secunde iuerit ad coniunctionem domini ascendentis ex sextili vel trino aspectu: lucrabitur bono animo illorum a quibus suscipit. Quod si coniunctus fuerit dominus secundi cum domino ascendentis ex quarto vel opposito sic lucrabitur ex raptu contra donantium velle: quia per vim. </p><h3 id=".86"><a href="#.86" title="Link"></a><span class="txt">⟨.86⟩</span> ¶ Uerbum .86. in .4. planetis per quos fit incrementum et destructio: et tribus per quos habent mores indiuiduorum.</h3>
<p>¶ Sol est origo virtutis vitalis que est cordis. Luna est origo virtutis naturalis: epatis. Saturnus origo virtutis receptiue. Iupiter virtutis crescentis et vegetantis. Mercurius virtutis imaginantis: fantastice et cogitantis. Mars virtutis irascibilis et attractiue. Uenus virtutis concupiscibilis et appetitiue. Ideo Mercurius Mars et Uenus in natiuitate: significant mores nati et magisteria. ¶ Commentator. Philosophi conuenerunt in hoc quod indiuidua suscipientia effectum et destructionem: sunt rami harum radicum: vel secundum quantitatem operationis eorum in fortitudine et debilitate vel operatione: vt indiuidua rami: terrę: et aquę: ignis quoque et aeris. Et incrementum horum indiuiduorum et detrimentum fit ex virtutibus illorum secundum eorum commixtionem in fortitudine <a class="pagina" href="../i1ra" id="i1ra"></a> Mores quippe omnes qui sunt: largitas: auaritia: veritas: mendacium: fidelitas. et infidelitas: et his similia fiunt ex commixtione morum horum trium. Ex esse horum trium planetarum: martis: veneris: et mercurij. Et similiter magisteria. Et iam commemorauimus hoc totum <span data-on="n34"></span>sufficienter<span class="idlight note" data-off="n34"><a aria-label="34" class="note txt" href="#n34"></a><small class="note" data-sign="34" id="n34"> snfficienter <i class="txt">ed.</i></small></span> in alio libro extra hunc. Intentio capituli est: quia per quattuor planeta scilicet solem: et lunam: saturnum: et iouem: fit incrementum et destructio omnis indiuidui animalis. Et per tres reliquos planetas scilicet per martem: venerem: et mercurium: habentur mores nati. </p><h3 id=".87"><a href="#.87" title="Link"></a><span class="txt">⟨.87⟩</span> ¶ Uerbum .87. in diuisione mensium et reuolutione anni vsque ad ascendens.</h3>
<p>¶ Tempus mutationis signorum in reuolutione ex parte signi profectionis sunt 28. dies et .2. hore. et 18. minuta vnius hore fere. Ex parte autem ascendentis in emisperio scilicet in oriente .28. dies et quinta diei fere. mensis vero solaris est a mutatione solis de gradu in quo fuerit natiuitas in gradum sibi consimilem in signo altero. ¶ Commentator. Uult ostendere nobis hoc: quot dies: notandum est quod signorum pręsit ab ascendente profectionis: et ab ascendente obseruato ad reuolutionem. Et quę sunt puncta gradus solis in alijs mensibus solaribus prope veritatem. Et quod signum in quo cepit annus solaris quem scilicet reuoluimus in ascendente: erit secundum ab illo in quo incepit annus transactus. Et est ut dirigamus ab initio signi vsque ad finem eiusdem et complebuntur in anno solari .13. signa in quibus mutabitur natus: et significabitur esse illius. Cum ergo diuiserimus .365. dies et quartam diei per .13. signa exibunt .28. dies et .2. hore: et .18. minuta vnius hore fere: secunda minus. Et hoc est tempus in quo mo<a class="pagina" href="../i1rb" id="i1rb"></a>rabitur profectio in vnoquoque signo: donec mouetur ab illo ad signum quod succedit illud et dicitur mensis profectionis. Quod autem ex parte ascendentis est hora reuolutionis eius est. Quoniam annus qui est ex .365. diebus: et quartam diei fere: cum distributus fuerit per 13 signa: et decimam vnius signi fere: a minuto ascendentis obseruato in reuolutione vsque ad ascendens in quo incepit annus sequens. Accident vnicuique signo .28. dies et quinta diei fere. Tempera quidem mensis solaris sunt diuersa. Et sunt ab ingressu solis in minutum in quo fuerit hora natiuitatis: vsquequo perueniat ad simile illi in secundo signo ab illo. Et vniuscuiusque istarum partium proprietatem patefecimus iam in libris nostris iudiciorum. </p><h3 id=".88"><a href="#.88" title="Link"></a><span class="txt">⟨.88⟩</span> ¶ Uerbum .88. in directione partis fortunę in annorum reuolutione.</h3>
<p>¶ Cum voluerimus dirigere partem fortunę in aliquo annorum reuolutionis: accipiemus a loco solis in locum lunę in natiuitate: et proijciemus a gradu ascendente anni reuolutionis. ¶ Commentator. Phtolomeus eiusdem verbi scientiam collegit in hoc verbo: ita quod non oportet nos quicquam addere in suo verbo Iam etiam commemorauit hoc dorothius: et vocauit eam partem lunę. Unde reprehendunt eum quidam: ignorantes eius intentionem. Sed hoc est dirigere partem fortunę in anno reuolutionis ad fortunas et infortunas: necnon ad eorum radios. </p><h3 id=".89"><a href="#.89" title="Link"></a><span class="txt">⟨.89⟩</span> ¶ Uerbum .89. de inuentione domus patruorum et domus filiorum et fratrum.</h3>
<p>¶ Esse aui a .7. et esse patruorum a .6. et hoc modo in ceteris. <a class="pagina" href="../i1va" id="i1va"></a> ¶ Commentator. Intendit cum quarta sit domus patrum. et est .7. domus auorum. tertia vero cum sit domus fratrum: erit tertia domus a domo fratrum: quę est .6. domus patruorum. et similiter significabit filios fratrum .7. quia est .5. domus a domo fratrum. </p><h3 id=".90"><a href="#.90" title="Link"></a><span class="txt">⟨.90⟩</span> ¶ Uerbum .90. in cognitione substantię rei occultę.</h3>
<p>¶ Cum aspexerit significator ascendens: erit genus rei occultę ex substantia ascendentis. Si vero non aspexerit ascendens: erit genus ex substantia loci significatoris. et dominus hore significabit colorem rei. Locus autem lunę significabit tempus eius hoc est si fuerit super terram. erit nouum: si vero sub terra vetus. A domino quidem partis fortunę significabitur tibi longitudo ipsius et breuitas. A domino vero termini gradus quartę domus: et a domino termini gradus medij cęli ab illo scilicet eorum qui fuerit in angulo: et domino termini lunę: naturę rei. ¶ Commentator. Significator quem intendit ptholomeus non est luna: nec ille qui prefuerit ascendenti tantum. Sed planeta cui iungentur fortitudines dignitatum in ascendente: et in locis luminarium et fuerit vacuus cursu. id est nulli iunctus. Et non commiserit dispositionem suam alteri. Quod si forte ille qui prefuerit ascendenti: et locis alijs que enumerauerimus iungatur alteri: et ille iterum alteri. Et ille ad quem peruenit coniunctio vltima non coniungetur alteri erit significator: postquam inuenerit eum in significatione fortitudo loci sui: et fortitudo etiam in semetipsis. Genus etiam substantie ascendentis: si fuerit terreum: erit res occulta terrea: vel nascens de terra. Et erit aquatica: vel ex mari: si aquaticum fuerit: et factum erit per <span data-on="n35"></span>ignem<span class="idlight note" data-off="n35"><a aria-label="35" class="note txt" href="#n35"></a><small class="note" data-sign="35" id="n35"> iguem <i class="txt">ed.</i></small></span>: si fuerit <a class="pagina" href="../i1vb" id="i1vb"></a> igneum: similiter locus significatoris. Dominus autem hore. Per horam intendit tempora: quorum sunt 12. in die et totidem in nocte omni die anni. Uidit etiam Ptholomeus quod cum luna fuerit super terram: erit nouum: et cum sub terra vetus secundum hunc modum quod erit inter hęc loca. Planeta qui non iungitur alteri: sed alter iungitur ei: erit significator. Significatio in longo et breui. Loquitur ex hoc quod aliquis acceperit ut si acceperit aliquid cuius partes sunt breues et clauserit in manu ex vitalibus: ut partem corticis auelane: quorum vnum est longum aliud breue. Ubi dixit Ptholomeus de terminis dixit de suis et non de alijs. Et eius natura est quod significat eius actio vel passio ut est cum fuerit siccum vel humidum vel significatio super longitudine: et breuitatem eius non vincit nisi aç. Aliud in longitudine et breuitate sua: de quo accipitur illa pars sicut cum illud quod accipitur: sit portio parua quam capiat palma. ex animali autem palma conticis auelane. Et hęc est longa: et hęc est curta: et domini termini vult terminos Ptolomeus et non alios: et naturam eius semper significat actio vel passio. Sicut cum fuerit durum aut leue: in alio molle. </p><h3 id=".91"><a href="#.91" title="Link"></a><span class="txt">⟨.91⟩</span> ¶ Uerbum .91. egrotantis super peiorem significationem ęras.</h3>
<p>¶ Detestabilius in significatione egrotantis est: vt sit significator interrogationis ingrediens sub radios: vel vt sit pars fortune infortunata. ¶ Commentator. Cum perficientur in significatore quę diximus in precedenti capitulo: pręerit esse egrotantis scilicet quod sit dominus ascendentis et dominus locorum luminarium: et sol scilicet vacuus cursu vt dictum est in precedenti capitulo. Cunque voluerit comburi mutatur ad ammissionem operis vel actionis: et destructionem. Pars vero fortunę cum infortunata fuerit: destruet vitam <a class="pagina" href="../i2ra" id="i2ra"></a> et non destruitur vita alicuius. nec amittit actiones suas: nisi qui preparatur ad mortem. </p><h3 id=".92"><a href="#.92" title="Link"></a><span class="txt">⟨.92⟩</span> ¶ Uerbum .92. de minutione impedimenti malorum in suo haiç.</h3>
<p>¶ Saturnus orientalis egrotantes: mars vero occidentalis egrotantes minus impedit. et hoc modo erit augmentum prosperitatis iouis et veneris: in septentrione et meridię. ¶ Commentator. Intendit quod impedimenta malorum minuuntur in suo haiç. Et prosperitates fortunarum augentur in parte sua. Et hi quattuor planetę habent quattuor partes. Oriens est saturni: occidens martis: venus habet meridiem: iupiter septentrionem. Cum inuenerimus planetam harum partium in ascendente egrotantis in illa perte: vel in loco alio cui pręsit: minuet malum de impedimento suo: et augebit fortunam et prosperitatem sui esse: mars minuit malitiam: cum est occidentalis: saturnus vero cum est orientalis. </p><h3 id=".93"><a href="#.93" title="Link"></a><span class="txt">⟨.93⟩</span> ¶ Uerbum .93. vt obseruemus primam coniunctionem regum: deinde esse coniunctionis et conferre simulue erremus in iudicio.</h3>
<p>¶ Non presumas assimilare figuras ante scientiam assimilationis positorum: quia regna id est significationes regnorum mutantur vel variantur in omni coniunctione. et cum certificaueris ordines: dabit regi: et illis quibus pręest: quod debetur illis in vnoquoque tempore: et <span data-on="n36"></span>saluus<span class="idlight note" data-off="n36"><a aria-label="36" class="note txt" href="#n36"></a><small class="note" data-sign="36" id="n36"> salnus <i class="txt">ed.</i></small></span> eris ab errore. ¶ Commentator. Intendit quod plures astrologi erant in collatione esse regum: et solis solummodo esse diuitum et nobilium. Per iouem tantum: et per alias stellas erraticas in collatione malorum: significabant alterationem regum secundum alterationem figurarum vel fortunarum illorum planetarum. Prętermittunt quoque mutationem rei scilicet quę fit per aliquem planetam vnum post alium. et operari pretermitte<a class="pagina" href="../i2rb" id="i2rb"></a>bant secundum naturam ipsius. Cuius regni exemplum. quod mutatum est regnum ad martem: alterabitur itaque esse regni in tempore ipsius secundum alterationem eius: et mutatum est opus solis vel diminutum: et quicquid ab alijs signatum est in esse ręgum pręter martem. Incitauit itaque nos ptholomeus vt obseruemus regna id est quod nos debemus obseruare primam coniunctionem quę significauit regnum: deinde esse coniunctionem: et conferre vel assimilare similis et sic non errabimus: et ea per que surrexit id est planeta per quos surrexit regnum: necnon et ille quibus pręest rex. et quicquid elegerunt scilicet ciues: ut solicitemur in obseruatione motuum eorum scilicet ciuium. Et in oppositione vniuscuiusque rei scilicet stellę in loco suo scilicet in figura coniunctionis: quia astrologus qui hoc postposuerit: errabit in iudicio: eo quod non confert secundum quod est via. Et nota quod phisici vocant esse regum: figuras vel formas. In collatione esse regum iudicant esse regis per solem solummodo. Et esse diuitum per iouem et alias stellas. Et secundum quod sol et alię stellę mutantur in signis et locis diuersis ita iudicabant. Et in hoc error: quoniam preter mittebant mutationem regis et regni que fit in qualibet coniunctione. Nam reges mutantur secundum naturam signi decimi et eius domini: et esse diuitum in qualibet coniunctione. </p><h3 id=".94"><a href="#.94" title="Link"></a><span class="txt">⟨.94⟩</span> ¶ Uerbum .94. in loco qui significat quod est in anima interrogantis.</h3>
<p>¶ Locus fortior significatoris in interrogatione: significabit quod est in animo interrogantis. ¶ Commentator. Significator interrogantis est ille quem prediximus in .9o. verbo. Et locus in quo est de interrogatione: est id quod in eius animo. Ut si fuerit in domo regia: querit de regno. Si vero in domo itineris de itinere: et sic de cęteris domibus </p><h3 id=".95"><a href="#.95" title="Link"></a><span class="txt">⟨.95⟩</span> ¶ Uerbum . 95. significationibus figurarum vel fortunarum in faciebus signorum commorantium.</h3>
<p><a class="pagina" href="../i2va" id="i2va"></a> ¶ Forme semper accidunt ut id quod ascendit ex gradu: simile sit ei quod appetet natus Et similiter id quod ascendit in omni facie: harum figurarum vel formarum simili est operi eius in alio. Et iam exposuimus hoc in alio loco scilicet in .40. verbo. ¶ Commentator. Figurę vel formę quę ascendunt cum faciebus scriptę sunt in libro dargenem. Et indi commendant eas et alijs iudicijs pręferunt. Ego quippe vidi quosdam qui iudicabant per illas in his que accidunt nato. Et noui etiam quemdam cuius natiuitatis ascendens fuit prima facies arietis. Et plures significatores eius in terminis saturni. Erantque ipsius indumenta splendida et munda bene redolentia Et ipse splendidę viuebat. Accidit autem quod vna die cum sederem cum eo: erat enim mihi familiaris: dixi ei sic: hęc quidem indumenta contraria sunt significatoribus tuis. Et ille ait quicquid vides ego facio per oculos hominum. Et si denudarem tibi desiderium meum addisceres: quia valde nitor contra voluntatem animi mei: et quod sum in maximo labore. Et ego dixi et ostendi ei. Nullum est dedecus id operari quod eius natura exquirit. Sed tunc est maximum dedecus: cum mala consuetudo naturam superat. Et ipse mihi dixit. Nil enim ago quod in meo sedet animo. Nunc quidem appeto vt amplectar nigram aliquam vel aliquem nigrum cum quo forem inuolutus in gualagna alba de pilis hircinis scilicet albis testa. Et hoc per parietem. Et ut iacerem cum eo per noctem. Scit tamen deus quia semper abhorrui coitum virilem. Et licet hoc appetam nolo tamen reuelare voluntatem mei animi propter milites meos et homines circumstantes. et hoc probant dicta indorum. Quia in prima facie arietis ascendunt quędam: quorum vnus es vir niger inuolutus guadagna alba allegisse: vel <a class="pagina" href="../i2vb" id="i2vb"></a> iuuenes: vidi quoque quamplura in fortitudine significatorum istorum: quorum commemoratio prolixa esset in hoc libro nostro. </p><h3 id=".96"><a href="#.96" title="Link"></a><span class="txt">⟨.96⟩</span> ¶ Uerbum .96. in quibus terris vel locis cadunt retrogradatio vel planetarum directio: et effectus eclipsis et in quibus nati uitatibus vel reuolutionibus: et in signo super prędictis.</h3>
<p>¶ Loca in quibus cadunt effectus vel opera eclipsis: vel signa vel significationes planetarum et stationum. Inceptionis quoque retrogradationis et directionis: sunt anguli propinquiores locis eclipsis: vel qui sunt circa loca eclipsis in natiuitatibus et reuolutionibus hominum et vrbium quas significant et anguli quę sub ipsis angulis ędificate sunt. Et natura in qua operabitur: erit secundum locum eclipsis: quod expositum est in .7. capitulo secundi libri alabra Et secundum indictionem figurę stellarum. Et secundum naturam illius quę fiunt in signo eclipsis ex stellis erraticis. Quantitas vero ipsius: quod stellarum fixarum secundum quantitatem eclipsis in luminaribus. Et hoc modo loquere super hęc quę apparent tibi de bono vel malo. Item loca in quibus et cetera. hoc expositum est in .5. capitulo secundi libri alabra. ¶ Commentator. Hoc verbum est valde abreuiatum et obscurum complectens scienti ę iudiciorum partem. Et hoc est quod in mundo fuerit effectus eclipsis cuiuslibet luminaris: et stationum aliarum stellarum erraticarum: et inceptionum retrogradationum earum scilicet quę fiunt almudhebir in hora eclipsis: et directionum. Loca vero in quibus cadunt isti effectus sunt <span data-on="n37"></span>secundum<span class="idlight note" data-off="n37"><a aria-label="37" class="note txt" href="#n37"></a><small class="note" data-sign="37" id="n37"> secuudum <i class="txt">ed.</i></small></span> quod significat angulus qui est circa eclipsim scilicet ex climatibus et <span data-on="n38"></span>regionibus<span class="idlight note" data-off="n38"><a aria-label="38" class="note txt" href="#n38"></a><small class="note" data-sign="38" id="n38"> regionibusus <i class="txt">ed.</i></small></span>. <a class="pagina" href="../i3ra" id="i3ra"></a> Et ciuitates super quas significat signum illius anguli in quo fuit illa ędificatio scilicet earum. Et illud quod significat ille angulus super natos illius signi in natiuitatibus hominum: vel in eorum reuolutionibus id est super natos in quorum annis reuolutionum: angulus ille fuerit ascendens: et id in quo cadet impedimentum vel prosperitas: erit secundum locum eclipsis: et indumentum stellarum fixarum: figurarum eius qui est in signo <span data-on="n39"></span>eclipsis<span class="idlight note" data-off="n39"><a aria-label="39" class="note txt" href="#n39"></a><small class="note" data-sign="39" id="n39"> ecclipsis <i class="txt">ed.</i></small></span>. Quod si fuerit ecclipsis luminaris multa scilicet quod multum obscuretur de eo: apparebit opus eius multum. Et si modica: modicum. Prosperitas vero et impedimentum erit secundum illum planetam qui pręfuerit angulo: gradui stationis: vel retrogradationis: aut directionis scilicet trium superiorum fortuna fuerit vel infortuna. Item loca in quibus cadunt et cetera. Sensus est: quod effectus eclipsis et planetarum qui sunt in stationibus: et qui recipiunt retrogradari et dirigi in eclipsibus: cadunt in hominibus et reuolutionibus hominum et vrbium: quorum hominum: et quarum reuolutionum: et edificationum: signa quę sunt circa eclipsim fuerunt ascendentia: et maximę in ciuitatibus quę sunt de triplicitate eorum scilicet <span data-on="n40"></span>angulus<span class="idlight note" data-off="n40"><a aria-label="40" class="note txt" href="#n40"></a><small class="note" data-sign="40" id="n40"> angulns <i class="txt">ed.</i></small></span> qui est propinquior eclipsi. Et est potest dici quod ipse effectus erit in ea parte mundi cum est proprior angulus: ut si fuerit in angulo orientis: erit in ciuitatibus: quas significant in oriente. Et ita intellige in angulis medij cęli: et occidentis. Sed in .5. capitulo secundi libri alabra dixit Ptholomeus quod effectus eclipsis esset in ciuitatibus: quę sunt de triplicitate signi eclipsis. vel que fuerunt fundatę in ipso. Et in hoc libro addidit quod similiter erit ille effectus in ciuitatibus et in hominibus qui fuerunt sub signo anguli qui erat proprior ecclipsi. Et hoc ideo: quia planeta qui habuerit plures dignitates in signo eclipsis et <a class="pagina" href="../i3rb" id="i3rb"></a> in signo illius: erit almudhebir. Et effectus totius eclipsis: erit secundum naturam almudhebir: secundum quod fuerit directus vel retrogradus vel stationarius. Sed ille effectus eueniet maxime in illis qui sunt de natura signi eclipsis: et stellarum fixarum quę sunt in eo: vel quibus induitur eclipsis id est de natura planetę qui est in signo eclipsis. Et hoc est quod ipse dicit hic: et in alio capitulo secundi libri alabra. Et cętera leuia sunt </p><h3 id=".97"><a href="#.97" title="Link"></a><span class="txt">⟨.97⟩</span> ¶ Uerbum .97. in patefactione rei occultę per dominum coniunctionis vel preuentionis habentem plures partes in ascendente</h3>
<p>¶ Dominus coniunctionis vel pręuentionis: cum fuerit in angulo rei quartę: perficietur res. Et similiter id quod volumus durabile vel stabile permanere. Cunque se occultauerit quispiam: et ipse in angulo medij cęli fuerit: apparebit occultans. ¶ Commentator. Dominus coniunctionis vel pręuentionis est planeta habens plures partes in ascendente coniunctionis vel preuentionis scilicet cum illis et in gradu eius et ipse reuoluitur cum effectu humano. Et iam patefeci hoc in verbo .65. et ex ipsius natura est ut occulta detegat: et alleuiet difficilia. Ob hoc cum fuerit in medio cęli: occultationis alicuius rei: apparebit quod est occultum. </p><h3 id=".98"><a href="#.98" title="Link"></a><span class="txt">⟨.98⟩</span> ¶ Uerbum .98. in domino anguli anni ascendentis et quartarum mensium et signisicatione super sementa: et fructus: et pręcium eorum.</h3>
<p>¶ Dominus anguli coniunctionis et pręuentionis: necnon et quartarum anni: cum fuerit fortis erit eorum esse quod significat scilicet si fuerit in angulis vel in succedentibus. Et cum debilis fuerit: erit vile scilicet in cadentibus. Et similiter <a class="pagina" href="../i3va" id="i3va"></a> cum fuerit velox cursu vel tardus. ¶ Commentator. Omnes anguli ascendentis anni et quartarum mensium de stellis erraticis est ille qui plures partes habuerit scilicet in illis locis. Quoniam quomodo Ptholomeus loquitur de domino coniunctionis vel pręuentionis: et ego expono de domino quartarum anni. Tu ergo commisce secundum hoc et iudica. Et vnicuique illorum est significatio super sementa et fructus: et ideo inquit: cum pręfuerit aliquis eorum in angulo augebitur pręcium omnium quę significat. Quod si fuerit cum hoc cursu velox perueniet ad perfectionem augmentationis pręcij. Si vero tardus medium erit in suo pręcio. </p><h3 id=".99"><a href="#.99" title="Link"></a><span class="txt">⟨.99⟩</span> ¶ Uerbum .99. in angulis et sintillationibus stellarum.</h3>
<p>¶ Alnaeçic id est iacule et habentes comas sunt de secundarijs stellarum et non sunt de illis ¶ Commentator. Iam patefecimus in pręmissis quod secundaria siderum sunt res quę contingunt a stellis in aere et vocant eas arabes: asuhuli: et alnaeçic: et sunt iacula: eo quod assimilantur illis in velocitate motus. Et certum est quod de secundarijs et non de illis sint. </p><h3 id=".100"><a href="#.100" title="Link"></a><span class="txt">⟨.100⟩</span> ¶ Uerbum .100. in mutatione aeris: ventorum: pluuiarum: fluuiorum: et esse conditionis gentium.</h3>
<p>¶ Alnaeçic: significat siccos vapores: cum ergo fuerint in vna parte significabunt ventos accidentes in eadem parte. Et si diuulse fuerint in omnes partes significabunt diminutiones aquarum scilicet siccitatem et turbationem aeris: et exercitus venientes ad illud clima: requirentes regnum illius climatis Et sunt contra id super quod conuenerint id est sunt contrarij legi in qua conueniunt ho<a class="pagina" href="../i3vb" id="i3vb"></a>mines illius climatis. ¶ Comas vero habentes: et sunt ille inter quas et sol est: sunt 12. signa cum apparuerint habentes multos crines et fuerint ascendentes vel apparentes in angulo ex angulis regni vel regis: morietur rex eius: aut homo potens in eo. Et si fuerint in succedenti angulo destruentur thesauri eius et mutabit consiliatores suos. Quod si cadentes fuerint ab angulis scilicet regni multiplicantur carceres et infirmitates: eritque mors eorum quam maxime subitanea scilicet secundum maiorem partem. Et accidet hominibus illius climatis detrimentum in consilijs. Si vero habuerint comam scilicet dudauciaba insurget contra regem proditor vel hereticus. Cum igitur inueneris habentem vnam comam se mouentem. Mouetur semper tantum ab occidente versus orientem. Ueniet proditor de longe ad illud clima. Si vero fuerint immobiles: erit proditor ex aliqua ciuitate eius dem climatis. ¶ Commentator. Iam patefecit Aristotiles in libro de operibus altis: quod vapores aridi quotiens perueniunt ad etherem fiunt sub ethere: et sunt alnaeçic. Non ergo admirandum si earum apparitio significet desiccationes aquarum. Quoniam commemorauit aristotiles in prędicto libro de operibus altis: quod substantia venti est vapor siccus: significabit cum fuerint alnaeçic in vna parte: fore ventos in illa parte. Cunque diuisa fuerint alnaeçic: in omni parte significabit diminutiones aquarum: quia ariditas cum multiplicatur in aere: minuuntur aquę. Reminiscor enim: quoniam in nocte .290. anni arabum diffusę sunt a sub multę. Occupaueritque aerem totum: et extincti sunt homines: durauitque plus .4. horis. transacto non modico tempore eiusdem anni: immodicam sitim passi sunt homines et <a class="pagina" href="../i4ra" id="i4ra"></a> peruenit nilus egyptij ad .13. cubitos. Et minuta est ad incommodum hominum: quantitas .4. cubitorum: creuitque pręcium anonę: et conturbati sunt populi turbatione vehementi: et terminatum est regnum Ptholomei regis egypti. Si militer in anno .300. arabum: diffuse <span data-on="n41"></span>sunt<span class="idlight note" data-off="n41"><a aria-label="41" class="note txt" href="#n41"></a><small class="note" data-sign="41" id="n41"> snnt <i class="txt">ed.</i></small></span> in omni parte aeris: et minutus est iterum nilus: et via aperta est super egyptum ab occidente id est a terra arabum per heubaça: et post hunc per claraamem. Acciditque impedimentum magnum repugnantibus: insurgentibus cum illis scilicet egyptiis Ex habentibus vero comam: ascendit vna habens crines scilicet duauebai: egyptij passi sunt multum. Et fuit in angulo ex angulis coniunctionis: in qua inceptum est regnum filiorum abeç. Obijt ergo abeç a neçir. In anno vero .92. quedam ascendit habens comam: et durauit .XI. noctibus: mouebaturque omni nocte motu sensibili. Intrauit igitur filius alchalig post hoc breui tempore: et prefuit egypto: et eius partibus. Acciditque tunc in egyptum: quicquid dixit Ptholomeus. Hoc est quod malui exponere ex libro. Et credo quod idoneus sit suis rationibus: et quod perfecta sit eius expositio. Dico tibi et hoc dignum esse vt committas eum illi quem doceat: et remoueas eum ab illo cuius intentio est solummodo vt eum habeat. Et qui putat eum scire cordetenus: si in archa sua positus fuerit: difficile est enim illi laborare vt addiscat eum. Quapropter remouendus est ab hoc libro: et ab huic simili. <span data-on="n42"></span>Maximus<span class="idlight note" data-off="n42"><a aria-label="42" class="note txt" href="#n42"></a><small class="note" data-sign="42" id="n42"> Maximns <i class="txt">ed.</i></small></span> namque error foret si traderetur illi. Et ego deum pręcor vt te diligat: quoniam perfecta est huius libri translatio .17. die mensis Marcij .12. die mensis gumedi secundi: anno arabum .530.</p>
</article>